<!DOCTYPE HTML PUBLIC "-//W3C//DTD HTML 4.01 Transitional//IT">
<HTML>
<HEAD>
   <link rel="schema.DC" href="http://purl.org/DC/elements/1.0/" title="The Dublin Core metadata Element Set" />
   <meta http-equiv="Content-Type" content="text/html; charset=iso-8859-1" >
   <META NAME="DC.Title" CONTENT="Traduzioni multilingua: Gaio Giulio Cesare">
	<META NAME="DC.Creator" CONTENT="Piero Dalle Pezze">
	<META NAME="DC.Creator.Address" CONTENT="">
	<META NAME="DC.Date.Creation" CONTENT="2000-12-03">
	<META HTTP-EQUIV="DC.Date.X-MetadataLastModified" CONTENT="2008-01-31">
	<META NAME="DC.Type" CONTENT="text">
	<META NAME="DC.Format" CONTENT="text/html">
	<META NAME="DC.Identifier" CONTENT="">
	<META NAME="DC.Language" CONTENT="it;en;de">
	<META NAME="DC.Subject" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <META NAME="DC.Description.TableofContents" LANG="it" 
         CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="DC.Description.TableofContents" LANG="en"
         CONTENT="Translation in English, Italian and German of latin authors: Caesar, Sallustius, Cicero, Tacitus, Catullus">
   <META NAME="generator" CONTENT="GNU/EMACS">
   <META NAME="description" CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="keywords" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <TITLE>Latin translations: Gaius Giulius Caesar</TITLE>
   <LINK rel="stylesheet" type="text/css" href="../style.css">
   <LINK lang="it" title="Traduzioni latine multilingua: Gaio Giulio Cesare" rel="alternate" hreflang="it" href="../Cesare.htm">
   <LINK lang="en" title="Latin translations: Gaius Giulius Caesar" rel="alternate" hreflang="en" href="../CesareEn.htm">
   <base target="RIGHT">
</HEAD>

<body>

<div id="top-left">
<span>

<!-- Search Freefind -->
<TABLE>
<TD>
<FORM ACTION="http://search.freefind.com/find.html" METHOD="GET" target="_top">
<A HREF="http://search.freefind.com/find.html?id=73359458">Search this site</A> or 
<A HREF="http://search.freefind.com/find.html?id=73359458&t=w">the web</a> powered by 
<A HREF="http://www.freefind.com">FreeFind</A>
<INPUT TYPE="HIDDEN" NAME="id" SIZE="-1" VALUE="73359458">
<INPUT TYPE="HIDDEN" NAME="pid" SIZE="-1" VALUE="r">
<INPUT TYPE="HIDDEN" NAME="mode" SIZE="-1" VALUE="ALL"> <br>
<INPUT TYPE="SUBMIT" VALUE="Find"> <INPUT TYPE="TEXT" NAME="query" SIZE="25"> <br><br>
<input type="SUBMIT" name="sitemap" value="Site Map"><br> 
<input type="radio" name="t" value="s" CHECKED>Site Search
<input type="radio" name="t" value="w">Web Search
</FORM></TD></TABLE>
<A HREF="http://search.freefind.com/find.html?id=73359458&m=0&p=0">Site Map</A>   
<A HREF="http://search.freefind.com/find.html?id=73359458&w=0&p=0">What's New</A>   
<A HREF="http://search.freefind.com/find.html?id=73359458">Search</A>
<!-- Search Freefind -->
</span>
</div>

<div id="top">
<span><center>
    <h1>GAIUS JULIUS CAESAR</h1> 
    <h2>- De bello gallico (5) -</h2>
</CENTER></span>
</div>

<div id="top-right">
<span>
<a href="http://www3.clustrmaps.com/counter/maps.php?url=http://digilander.libero.it/jackdanielspl/Cesare.htm" id="clustrMapsLink"><img src="http://www3.clustrmaps.com/counter/index2.php?url=http://digilander.libero.it/jackdanielspl/Cesare.htm" style="border:0px;" alt="Locations of visitors to this page" title="Locations of visitors to this page" id="clustrMapsImg" />
</a>
<script type="text/javascript">
function cantload() {
img = document.getElementById("clustrMapsImg");
img.onerror = null;
img.src = "http://www2.clustrmaps.com/images/clustrmaps-back-soon.jpg";
document.getElementById("clustrMapsLink").href = "http://www2.clustrmaps.com";
}
img = document.getElementById("clustrMapsImg");
img.onerror = cantload;
</script>
<!-- CQ Counter code start -->
<script type="text/javascript" language="javascript"><!-- 
_n=navigator.appName; _t=new Date(); function t() { document.write( 
"<img src=\"http://1it.cqcounter.com/cgi-bin/c?_id=750614&_z=4&_r="+
_r+"&_c="+_c+"&_j="+_j+"&_t="+(_t.getTimezoneOffset())+
"&_l="+escape(document.referrer)+"\" height=15 width=70 "+
"border=0>");} _c="0"; _r="0"; _j="U";//--></script>
<script type="text/javascript" language="javascript1.2"><!-- 
_b=screen; _r=_b.width; _n!="Netscape"?_c=_b.colorDepth : _c=_b.pixelDepth;
navigator.javaEnabled()?_j="Y":_j="N";//--></script>
<a href="http://it.cqcounter.com/cgi-bin/s?_id=750614" 
target="_top"><script type="text/javascript" language="javascript"><!-- 
t(); //--></script><noscript><img width=70 height=15 border=0 alt="" 
src="http://1it.cqcounter.com/cgi-bin/c?_id=750614&_z=4"></noscript></a>
<!-- CQ Counter code end -->
</span>
</div>

<div id="left" lang="en">
<span>
<h3>HOME PAGE: [<A href="../CesareEn.htm">English</A>][<A href="../Cesare.htm">Italian</A>]</<h3><br>
<h3>Caesar's masterworks:</h3>
<ul>
<li><a href="bellogallico.html">De bello gallico</a></li>
<li><a href="bellocivili.html">De bello civili</a></li>
<li><a href="bellohis.html">De bello hispaniensi</a></li>
<li><a href="belloafr.html">De bello africo</a></li>
<li><a href="belloale.html">De bello alexandrino</a></li>
</ul>
<h3>Other latin authors:</h3>
<ul>
<li><a href="catullus.html">Catullus</a></li>
<li><a href="cicero.html">Cicero</a></li>
<li><a href="horatius.html">Horatius</a></li>
<li><a href="ovidius.html">Ovidius</a></li>
<li><a href="sallustius.html">Sallustius</a></li>
<li><a href="tacitus.html">Tacitus</a></li>
</ul>

<h3><a href="links.html">External useful links</a></h3>
</span>
</div>


<div id="right">
 <span>
<p align="justify">
I
Sotto il consolato di L. Domizio e Ap. Claudio, Cesare, al momento di lasciare
i quartieri invernali per recarsi in Italia, come di consueto ogni anno,
ordina ai legati preposti alle legioni di costruire, durante l'inverno,
il maggior numero possibile di navi e di riparare le vecchie. Ne indica
la struttura e la forma: per garantire rapide operazioni di imbarco e per
tirarle con facilit&agrave; in secco, le costruisce lievemente pi&ugrave;
basse delle navi di solito impiegate nel nostro mare e, tanto pi&ugrave;
perch&eacute; aveva saputo che qui, per il frequente alternarsi delle maree,
le onde sono meno alte, allo scopo di facilitare il trasporto del carico
e dei giumenti, le rende un po' pi&ugrave; larghe delle imbarcazioni che
usiamo negli altri mari. Ordina di costruirle tutte leggere, e a tale scopo
contribuiscono molto i bordi bassi. Comanda di far pervenire dalla Spagna
tutto il necessario per equipaggiarle. Dal canto suo, tenute le sessioni
giudiziarie in Gallia cisalpina, parte per l'Illirico, perch&eacute; aveva
sentito che i Pirusti, con scorrerie, stavano devastando le regioni di
confine della nostra provincia. Una volta sul posto, chiede alle popolazioni
truppe in rinforzo e ordina di concentrarle in un luogo stabilito. I Pirusti,
appena lo sanno, inviano a Cesare emissari: gli spiegano che tutto era
accaduto senza una deliberazione ufficiale e si dichiarano pronti a qualsiasi
risarcimento dei danni. Dopo averli ascoltati, Cesare esige ostaggi e fissa
il giorno della consegna; in caso contrario, dichiara che avrebbe mosso
guerra. Secondo gli ordini, consegnano gli ostaggi il giorno stabilito
ed egli, per dirimere le controversie tra le citt&agrave;, nomina dei giudici
incaricati di calcolare i danni e di stabilire i risarcimenti.
<p align="justify">
II
Dopo tali provvedimenti e tenute le sessioni giudiziarie, Cesare ritorna
nella Gallia cisalpina e, da qui, parte alla volta dell'esercito. Appena
giunto, ispeziona tutti i campi invernali e trova che, nonostante la carenza
estrema di materiale, i soldati, grazie al loro straordinario impegno,
avevano costruito circa seicento imbarcazioni del tipo gi&agrave; descritto
e ventotto navi da guerra, in grado di essere varate entro pochi giorni.
Elogiati i soldati e gli ufficiali preposti ai lavori, impartisce le istruzioni
e ordina a tutti di radunarsi a Porto Izio, da dove sapeva che il passaggio
in Britannia era assai agevole, perch&eacute; la distanza dal continente
era di circa trenta miglia: lasci&ograve; un presidio giudicato sufficiente
per tale operazione. Egli, alla testa di quattro legioni senza bagagli
e di ottocento cavalieri, punta sui territori dei Treveri, popolo che non
si presentava alle assemblee, non ubbidiva agli ordini e, a quel che si
diceva, sollecitava l'intervento dei Germani d'oltre Reno.
<p align="justify">
III
I Treveri possiedono, tra tutti i Galli, la cavalleria pi&ugrave; forte
in assoluto e una fanteria numerosa. I loro territori raggiungono, come
si &egrave; detto in precedenza, il Reno. Tra i Treveri due uomini lottavano
per il potere: Induziomaro e Cingetorige. Quest'ultimo, non appena giunge
notizia dell'arrivo di Cesare con le legioni, gli si presenta e, confermandogli
che lui e tutti i suoi avrebbero rispettato gli impegni assunti senza tradire
l'amicizia del popolo romano, lo mette al corrente della situazione. Induziomaro,
invece, inizia a raccogliere cavalieri e fanti e a prepararsi alla guerra;
chi, per ragioni d'et&agrave;, non poteva combattere, era stato posto al
sicuro nella selva delle Ardenne, una foresta enorme, che dal Reno attraverso
la regione dei Treveri si estende sino al confine dei Remi. Ma quando alcuni
principi dei Treveri, spinti dai loro legami di amicizia con Cingetorige
e spaventati dall'arrivo del nostro esercito, si recarono da Cesare e,
non potendo provvedere per la nazione, cominciarono a presentargli richieste
per se stessi, anche Induziomaro, nel timore di rimaner completamente solo,
gli invi&ograve; emissari: non aveva voluto abbandonare i suoi e presentarsi
di persona a Cesare soltanto per poter garantire, con maggior facilit&agrave;,
il rispetto degli impegni assunti; c'era il rischio che il popolo, una
volta lontani tutti i nobili, commettesse imprudenze; i Treveri, dunque,
erano sotto la sua autorit&agrave; ed egli, se Cesare lo permetteva, si
sarebbe recato nell'accampamento romano per porre se stesso e la propria
gente sotto la sua protezione.
<p align="justify">
IV
Cesare, anche se capiva i motivi che avevano spinto Induziomaro a parlare
in tali termini e che cosa lo inducesse a rinunciare al piano intrapreso,
tuttavia, per non trovarsi costretto, con la spedizione per la Britannia
gi&agrave; pronta, a passare l'estate nelle terre dei Treveri, gli ordin&ograve;
di presentarsi con duecento ostaggi. Dopo che Induziomaro ebbe consegnato
gli ostaggi, tra cui suo figlio e tutti i suoi parenti, espressamente richiesti,
Cesare lo tratt&ograve; con benevolenza, lo invit&ograve; a rispettare
gli impegni; comunque, convocati i capi dei Treveri, li riconcili&ograve;
uno a uno con Cingetorige, non solo in considerazione dei meriti da lui
acquisiti, ma anche perch&eacute; riteneva molto importante favorire al
massimo l'autorit&agrave; di Cingetorige tra i Treveri, data la straordinaria
devozione del Gallo nei suoi confronti. Fu un duro colpo per Induziomaro
veder diminuito il suo prestigio tra i Treveri: se gi&agrave; prima il
suo animo ci era ostile, adesso l'ira lo inaspr&igrave; maggiormente.
<p align="justify">
V
Sistemata la questione, Cesare con le legioni raggiunse Porto Izio. Qui
apprese che sessanta navi, costruite nelle terre dei Meldi, erano state
respinte da una tempesta e non avevano potuto tenere la rotta, per cui
erano rientrate alla base di partenza; trov&ograve;, per&ograve;, le altre
pronte a salpare ed equipaggiate di tutto punto. Qui lo raggiunsero contingenti
di cavalleria da ogni parte della Gallia, per un complesso di circa quattromila
uomini, insieme ai principi dei vari popoli: ne lasci&ograve; in Gallia
ben pochi, quelli di provata lealt&agrave;; gli altri aveva deliberato
di portarseli dietro in qualit&agrave; di ostaggi, perch&eacute; temeva,
in sua assenza, una sollevazione della Gallia.
<p align="justify">
VI
Tra gli altri c'era l'eduo Dumnorige, di cui abbiamo gi&agrave; parlato.
Fu uno dei primi che Cesare decise di tenere con s&eacute;, conoscendone
il desiderio di rivolgimento, l'ambizione di comandare, la forza d'animo
e il grande prestigio tra i Galli. Inoltre, nell'assemblea degli Edui,
Dumnorige aveva detto che Cesare gli aveva offerto il regno: ci&ograve;
non piaceva affatto agli Edui, ma non osavano inviare messi a Cesare per
opporsi o per invitarlo a desistere. Della faccenda Cesare era stato informato
dai suoi ospiti. Dumnorige, in un primo tempo, ricorse a ogni sorta di
preghiere per riuscire a restare in Gallia: disse di aver paura del mare,
inesperto com'era di navigazione, addusse come scusa un impedimento d'ordine
religioso. Quando vide le sue richieste tenacemente respinte, persa ogni
speranza di raggiungere il suo scopo, cominci&ograve; a sobillare i principi
della Gallia e a terrorizzarli; li prendeva in disparte, li spingeva a
non lasciare il continente: non era un caso se la Gallia veniva privata
di tutti i nobili; si trattava di un piano di Cesare, che, non avendo il
coraggio di eliminarli sotto gli occhi dei Galli, li portava in Britannia
per ucciderli; come garanzia per loro, Dumnorige dava la propria parola,
ma ne esigeva la promessa, con giuramento solenne, di provvedere di comune
accordo a ci&ograve; che ritenevano l'interesse della Gallia. Le mosse
di Dumnorige vennero riferite a Cesare da pi&ugrave; d'uno.
<p align="justify">
VII
Non appena lo seppe, Cesare, in quanto attribuiva molto prestigio al popolo
eduo, stimava necessario tenere a freno e dissuadere Dumnorige con qualsiasi
mezzo. E vedendo che la follia del Gallo non faceva che crescere sempre
di pi&ugrave;, pass&ograve; alle misure necessarie per evitare danni a
s&eacute; e alla repubblica. Cos&igrave;, nel periodo in cui fu costretto
a rimanere a Porto Izio, circa venticinque giorni, perch&eacute; il vento
coro, che in quella regione soffia pressoch&eacute; costante in ogni epoca
dell'anno, impediva la navigazione, Cesare si adoperava per tenere al suo
posto Dumnorige e per conoscerne, al tempo stesso, tutti i piani. Alla
fine, sfruttando il tempo propizio alla navigazione, ordina ai soldati
e ai cavalieri di imbarcarsi. Ma mentre tutti erano intenti a tale operazione,
Dumnorige, alla testa dei cavalieri edui, si allontana dal campo e si dirige
in patria, all'insaputa di Cesare. Appena informato, sospesa la partenza
e rimandata ogni altra faccenda, Cesare lancia all'inseguimento di Dumnorige
il grosso della cavalleria e comanda di ricondurlo all'accampamento; se
si fosse ribellato e non avesse eseguito gli ordini, d&agrave; disposizione
di ucciderlo, non attendendosi nulla di sensato, in propria assenza, da
un uomo che aveva dissubbidito al suo cospetto. All'intimazione di tornare
indietro, Dumnorige comincia a opporre resistenza, si difende con la forza,
scongiura i suoi di osservare i patti, proclamandosi pi&ugrave; volte,
a gran voce, uomo libero di un popolo libero. I Romani, conforme agli ordini,
lo circondano e lo uccidono: tutti i cavalieri edui ritornano da Cesare.
<p align="justify">
VIII
Dopo tali avvenimenti, Cesare lasci&ograve; Labieno sul continente con
tre legioni e duemila cavalieri, per difendere i porti, provvedere alle
scorte di grano, tenersi al corrente della situazione in Gallia e prendere
decisioni sulla base del momento e delle circostanze. Dal canto suo, salp&ograve;
alla testa di cinque legioni e di tanti cavalieri, quanti ne aveva lasciati
in terraferma; fece vela verso il tramonto, al soffio leggero dell'africo,
che per&ograve; cess&ograve; verso mezzanotte, impedendogli di tenere la
rotta: spinto piuttosto lontano dalla marea, all'alba vide che aveva lasciato
la Britannia alla sua sinistra. Allora, sfruttando, adesso, la marea, che
aveva cambiato direzione, a forza di remi cerc&ograve; di raggiungere la
zona dell'isola che - lo sapeva dall'estate precedente - consentiva un
comodissimo accesso. Nel corso della manovra, veramente lodevole fu l'impegno
dei soldati: pur con navi da trasporto appesantite dai carichi, senza mai
smettere di remare, riuscirono a uguagliare la velocit&agrave; delle navi
da guerra. Approd&ograve; in Britannia con tutte le navi verso mezzogiorno,
senza alcun nemico in vista; come apprese in seguito dai prigionieri, i
Britanni, giunti sul luogo con truppe numerose, erano rimasti atterriti
alla vista della nostra flotta: erano apparse, contemporaneamente, pi&ugrave;
di ottocento unit&agrave;, comprese le navi dell'anno precedente e le imbarcazioni
private che alcuni avevano costruito per propria comodit&agrave;. Quindi,
i nemici avevano abbandonato il litorale e si erano rifugiati sulle alture.
<p align="justify">
IX
Cesare provvide allo sbarco dell'esercito e alla scelta di un luogo adatto
per il campo. Non appena dai prigionieri seppe dove si erano attestate
le truppe nemiche, lasci&ograve; nella zona costiera dieci coorti e trecento
cavalieri a presidio delle navi e, dopo mezzanotte, mosse contro i nemici,
senza alcun timore per le imbarcazioni, lasciate all'ancora su un litorale
in lieve pendio e senza scogli; lasci&ograve; a capo del distaccamento
e delle navi Q. Atrio. Dopo aver percorso, di notte, circa dodici miglia,
Cesare avvist&ograve; i nemici, che dalle alture, con la cavalleria e i
carri, avanzarono verso il fiume: qui, stando in posizione pi&ugrave; elevata,
impedirono ai nostri di procedere e attaccarono battaglia. Respinti dalla
cavalleria, cercarono rifugio nelle selve, sfruttando una zona egregiamente
difesa dalla conformazione naturale e da fortificazioni allestite gi&agrave;
in passato, probabilmente in occasione di guerre interne: avevano abbattuto
molti alberi, disponendoli in modo da precludere ogni accesso. I Britanni,
disseminati qua e l&agrave;, combattevano dall'interno delle selve e ostacolavano
l'ingresso dei nostri nella loro roccaforte. Ma i soldati della settima
legione, dopo aver formato la testuggine ed essere riusciti a costruire
un terrapieno fino ai baluardi nemici, presero la postazione dei Britanni
e, subendo poche perdite, li costrinsero a lasciare le selve. Ma Cesare
ordin&ograve; di non proseguire l'inseguimento, sia perch&eacute; non conosceva
la zona, sia perch&eacute; era gi&agrave; giorno inoltrato e voleva dedicare
le ultime ore di luce a rinsaldare le difese del proprio campo.
<p align="justify">
X
La mattina successiva, invi&ograve; all'inseguimento del nemico in fuga
tre colonne di legionari e cavalieri. I nostri avevano gi&agrave; percorso
un certo tratto ed erano ormai in vista dei primi fuggiaschi, quando alcuni
cavalieri inviati da Q. Atrio raggiunsero Cesare per riferirgli che la
notte precedente era scoppiata una violentissima tempesta: quasi tutte
le navi avevano subito danni ed erano state sbattute sul litorale; non
avevano retto n&eacute; le ancore, n&eacute; le gomene; nulla avevano potuto
marinai e timonieri contro la violenza della tempesta: le navi avevano
cozzato le une contro le altre, riportando gravi danni.
<p align="justify">
XI
Informato dell'accaduto, Cesare ordina alle legioni e alla cavalleria di
ritornare e di resistere durante il rientro; lui personalmente raggiunge
le navi. Constata, con i suoi occhi, che la situazione all'incirca corrispondeva
alle informazioni ricevute dalla lettera e dai messi: risultavano perdute
circa quaranta navi, ma le altre sembravano riparabili, sia pur con grandi
fatiche. Cos&igrave;, tra i legionari sceglie dei carpentieri e ne fa arrivare
altri dal continente. Scrive a Labieno di costruire, con le legioni a sua
disposizione, quante pi&ugrave; navi possibile. Sebbene l'operazione risultasse
molto complicata e faticosa, decide che la soluzione migliore consisteva
nel tirare in secco tutte le navi e congiungerle all'accampamento con una
fortificazione unica. I lavori richiedono circa dieci giorni, durante i
quali i soldati non si concedono mai una sosta, neppure di notte. Tirate
in secco le imbarcazioni e ben munito il campo, lascia a presidio delle
navi le stesse truppe di prima e ritorna da dove era venuto. Appena giunto,
vede che gi&agrave; si erano l&igrave; radunate, ben pi&ugrave; numerose
di prima, truppe nemiche provenienti da tutte le regioni: il comando supremo
delle operazioni era stato affidato, per volont&agrave; comune, a Cassivellauno,
sovrano di una regione separata dai popoli che abitavano lungo il mare
da un fiume chiamato Tamigi e distante dal mare circa ottanta miglia. In
passato, tra Cassivellauno e gli altri popoli c'era stata continua guerra,
ma adesso i Britanni, preoccupati per il nostro arrivo, gli avevano conferito
il comando supremo delle operazioni.
<p align="justify">
XII
Nella parte interna della Britannia gli abitanti, secondo quanto essi stessi
dicono per remota memoria, sono autoctoni, mentre nelle regioni costiere
vivono genti venute dal Belgio a scopo di bottino e di guerra e che, dopo
la guerra, si erano qui insediate dandosi all'agricoltura: quasi tutte
queste genti conservano i nomi dei gruppi di origine. La popolazione &egrave;
numerosissima, molto fitte le case, abbastanza simili alle abitazioni dei
Galli, elevato il numero dei capi di bestiame. Come denaro usano rame o
monete d'oro, oppure, in sostituzione, sbarrette di ferro di un determinato
peso. Le regioni dell'interno sono ricche di stagno, sulla costa si trova
ferro, ma in piccola quantit&agrave;; usano rame importato. Ci sono alberi
d'ogni genere, come in Gallia, tranne faggi e abeti. La loro religione
vieta di mangiare lepri, galline e oche, animali che essi, comunque, allevano
per proprio piacere. Il clima &egrave; pi&ugrave; temperato che in Gallia,
il freddo meno intenso.
<p align="justify">
XIII
L'isola ha forma triangolare, con un lato posto di fronte alla Gallia:
un angolo di questo lato, verso il Canzio, dove approdano quasi tutte le
navi provenienti dalla Gallia, &egrave; rivolto a oriente; l'altro, pi&ugrave;
basso, guarda a meridione. Questo lato &egrave; lungo circa cinquecento
miglia. Un altro lato &egrave; volto verso la Spagna e occidente: su questo
versante c'&egrave; l'Ibernia, un'isola che si reputa circa la met&agrave;
della Britannia e che da essa dista tanto quanto la Britannia stessa dalla
Gallia. A met&agrave; strada si trova un'isola chiamata Mona; inoltre,
si ritiene che ci siano molte altre isole minori lungo la costa: alcuni
hanno scritto che in esse, nel periodo del solstizio d'inverno, la notte
dura trenta giorni consecutivi. Noi non siamo riusciti a raccogliere altre
notizie in proposito, malgrado le nostre domande; abbiamo solo constatato
che qui le notti, misurate con precisione mediante clessidre ad acqua,
sono pi&ugrave; brevi rispetto al continente. La lunghezza di questo lato,
secondo l'opinione degli autori citati, &egrave; di settecento miglia.
Il terzo lato &egrave; rivolto a settentrione: nessuna terra gli sta di
fronte, ma un suo lembo guarda essenzialmente verso la Germania. Si ritiene
che si estenda per ottocento miglia. Cos&igrave;, il perimetro totale dell'isola
risulta di duemila miglia.
<p align="justify">
XIV
Tra tutti i popoli della Britannia, i pi&ugrave; civili in assoluto sono
gli abitanti del Canzio, una regione completamente marittima non molto
dissimile per usi e costumi dalla Gallia. Gli abitanti dell'interno, per
la maggior parte, non seminano grano, ma si nutrono di latte e carne e
si vestono di pelli. Tutti i Britanni, poi, si tingono col guado, che produce
un colore turchino, e perci&ograve; in battaglia il loro aspetto &egrave;
ancor pi&ugrave; terrificante; portano i capelli lunghi e si radono in
ogni parte del corpo, a eccezione della testa e del labbro superiore. Hanno
le donne in comune, vivendo in gruppi di dieci o dodici, soprattutto fratelli
con fratelli e genitori con figli; se nascono dei bambini, sono considerati
figli dell'uomo che per primo si &egrave; unito alla donna.
<p align="justify">
XV
I cavalieri e gli essedari nemici si scontrarono duramente con la nostra
cavalleria in marcia, che per&ograve; ebbe il sopravvento in ogni settore
e li respinse nelle selve e sui colli. I nostri, per&ograve;, dopo averne
uccisi molti, li inseguirono con eccessiva foga e riportarono alcune perdite.
I Britanni per un po' attesero, poi, all'improvviso, dalle selve si precipitarono
sui nostri, che non se l'aspettavano ed erano intenti ai lavori di fortificazione:
assalite le guardie di fronte all'accampamento, si batterono accanitamente.
Cesare invi&ograve; in aiuto due coorti - le prime di due legioni - che
si schierarono a brevissima distanza l'una dall'altra. Ma mentre i nostri
erano atterriti dalla nuova tattica di combattimento degli avversari, i
Britanni, con estrema audacia, sfondarono il fronte tra le due coorti e,
quindi, ripararono in salvo. Quel giorno perde la vita Q. Laberio Duro,
tribuno militare. I nemici vengono respinti grazie all'invio di altre coorti
a rinforzo.
<p align="justify">
XVI
Nel suo insieme, il tipo di battaglia, svoltasi sotto gli occhi di tutti,
davanti all'accampamento, ci permise di capire che i nostri non erano preparati
ad affrontare un avversario del genere: appesantiti dall'armamento, i Romani
non erano in grado di inseguire i nemici in fuga, n&eacute; osavano allontanarsi
dalle insegne. I cavalieri, poi, correvano grossi rischi nella mischia,
perch&eacute; gli avversari per lo pi&ugrave; cedevano, anche di proposito:
quando erano riusciti a portare i nostri cavalieri abbastanza lontano dalle
legioni, scendevano dai carri e, a piedi, combattevano in posizione di
vantaggio. Cos&igrave;, la natura degli scontri di cavalleria era identica
per chi inseguiva e per chi si ritirava, presentando pari pericolo per
entrambi. Inoltre, i nemici non lottavano mai in formazione serrata, ma
a piccoli gruppi molto distanziati, disponendo postazioni di riserva: a
turno gli uni subentravano agli altri, soldati freschi e riposati davano
il cambio a chi era stanco.
<p align="justify">
XVII
L'indomani i nemici si attestarono sui colli, lontano dall'accampamento.
Cominciarono ad avanzare in ordine sparso e a sfidare la nostra cavalleria
con minor foga del giorno precedente. Ma nel pomeriggio, dopo che Cesare
aveva inviato in cerca di foraggio tre legioni e tutta la cavalleria agli
ordini del legato C. Trebonio, all'improvviso i nemici piombarono su di
essi da ogni direzione, stringendosi attorno alle insegne e alle legioni.
I nostri, con un veemente assalto, li respinsero e li incalzarono: i cavalieri,
contando sull'appoggio delle legioni, che vedevano alle spalle, costrinsero
i nemici a una fuga precipitosa, ne fecero strage e non diedero loro la
possibilit&agrave; n&eacute; di raccogliersi, n&eacute; di attestarsi o
di scendere dai carri. Questa fuga provoc&ograve; subito la dispersione
delle truppe ausiliarie dei Britanni, che erano giunte da ogni regione:
in seguito, il nemico non ci avrebbe pi&ugrave; affrontato con l'esercito
al completo.
<p align="justify">
XVIII
Cesare, informato delle intenzioni dei Britanni, condusse l'esercito nelle
terre di Cassivellauno, verso il Tamigi, fiume che pu&ograve; essere guadato
a piedi solo in un punto, e a stento. Appena giunto, si rese conto che
sull'altra sponda erano schierate ingenti forze nemiche. La riva, poi,
era difesa da pali aguzzi piantati nel terreno, cos&igrave; come altri
simili, sott'acqua, erano celati dal fiume. Messo al corrente di ci&ograve;
dai prigionieri e dai fuggiaschi, Cesare mand&ograve; in avanti la cavalleria
e ordin&ograve; alle legioni di seguirla senza indugio. I nostri, pur riuscendo
a tenere fuori dall'acqua solo la testa, avanzarono con una rapidit&agrave;
e un impeto tale, che gli avversari, non essendo in grado di reggere all'assalto
delle legioni e della cavalleria, abbandonarono la riva e fuggirono.
<p align="justify">
XIX
Cassivellauno - lo abbiamo detto in precedenza - persa ogni speranza di
proseguire nello scontro aperto, aveva congedato il grosso dell'esercito
e con solo circa quattromila essedari sorvegliava i nostri movimenti: si
teneva a poca distanza dalle strade, nascosto in luoghi di difficile accesso
e fitti di boschi; nelle zone per cui sapeva che dovevamo transitare cacciava
via bestiame e popolazione dalle campagne nelle foreste. Quando la nostra
cavalleria si spingeva troppo in l&agrave; nei campi, per saccheggiare
e devastare, lungo tutte le strade e i sentieri, dai boschi Cassivellauno
lanciava all'attacco i carri e combatteva con i nostri con tale rischio
per loro, da costringerli, per il timore di scontri, a non spingersi troppo
distante. A Cesare non restava che impedire alla cavalleria di allontanarsi
troppo dal grosso delle legioni in marcia, e accontentarsi di danneggiare
i nemici devastandone le campagne e appiccando incendi, per quanto lo potevano
i legionari, impegnati in marce faticose.
<p align="justify">
XX
Nel frattempo giunge a Cesare un'ambasceria da parte dei Trinovanti, il
pi&ugrave; potente, o quasi, tra i popoli di quelle regioni. In passato,
uno di essi, il giovane Mandubracio, si era posto sotto la protezione di
Cesare e lo aveva raggiunto sul continente: suo padre era diventato re
ed era stato ucciso da Cassivellauno, mentre lui si era salvato con la
fuga. Gli ambasciatori dei Trinovanti, promettendo resa e obbedienza, chiedono
a Cesare di tutelare Mandubracio dai soprusi di Cassivellauno e di inviarlo
al suo popolo per diventarne il capo e assumere il potere. Cesare esige
da loro quaranta ostaggi e grano per l'esercito e invia Mandubracio. I
Trinovanti eseguirono rapidamente gli ordini e mandarono gli ostaggi, secondo
il numero fissato, e il grano.
<p align="justify">
XXI
Vedendo i Trinovanti protetti e al sicuro da ogni attacco militare, i Cenimagni,
i Segontiaci, gli Ancaliti, i Bibroci e i Cassi mandarono a Cesare ambascerie
per arrendersi. Da essi seppe che, non lontano, sorgeva la roccaforte di
Cassivellauno difesa da selve e paludi, dove erano stati concentrati uomini
e bestiame in numero ragguardevole. I Britanni, in effetti, chiamano roccaforte
una selva impraticabile munita da vallo e fossa, dove di solito si raccolgono
per sottrarsi alle incursioni dei nemici. L&igrave; Cesare si diresse con
le legioni: si imbatt&eacute; in un luogo estremamente ben protetto sia
dalla conformazione naturale, sia dall'opera dell'uomo. Nonostante ci&ograve;,
intraprese l'assedio su due fronti. I nemici opposero una breve resistenza,
ma non riuscirono a frenare l'assalto dei nostri e cercarono di mettersi
in salvo da un'altra parte della roccaforte. Qui venne trovato un gran
numero di capi di bestiame e molti dei fuggiaschi furono catturati e uccisi.
<p align="justify">
XXII
Nel corso di tali avvenimenti, Cassivellauno invia dei messi nel Canzio,
regione che si affaccia sul mare - lo si &egrave; gi&agrave; ricordato
- e che era governata da quattro re: Cingetorige, Carvilio, Taximagulo
e Segovace. A essi ordina di raccogliere tutte le loro truppe e di sferrare
un improvviso attacco all'accampamento navale romano, ponendolo sotto assedio.
Appena i nemici giunsero al campo, i nostri effettuarono una sortita e
ne fecero strage: catturato anche il loro capo, Lugotorige, di nobile stirpe,
rientrarono sani e salvi. Quando gli fu annunciato l'esito della battaglia,
Cassivellauno, visti i tanti rovesci, i territori devastati e scosso, soprattutto,
dalle defezioni, invia, tramite l'atrebate Commio, una legazione a Cesare
per trattare la resa. Cesare aveva deciso di svernare sul continente per
prevenire repentine sollevazioni in Gallia e si rendeva conto che, volgendo
ormai l'estate al termine, i nemici potevano con facilit&agrave; temporeggiare.
Perci&ograve;, chiede ostaggi e fissa il tributo che la Britannia avrebbe
dovuto pagare annualmente al popolo romano. A Cassivellauno proibisce formalmente
di arrecar danno a Mandubracio o ai Trinovanti.
<p align="justify">
XXIII
Consegnati gli ostaggi, riconduce l'esercito sulla costa, dove trova le
navi riparate. Dopo averle calate in acqua, decise di trasportare l'esercito
in due viaggi, poich&eacute; aveva molti prigionieri e alcune navi erano
state distrutte dalla tempesta. Ma ecco che cosa capit&ograve;: di tante
navi, in tante traversate, non ne era andata perduta neppure una che trasportasse
soldati, n&eacute; quell'anno, n&eacute; l'anno precedente; delle imbarcazioni,
invece, che gli venivano rinviate vuote dal continente (che si trattasse
delle navi di ritorno dal primo viaggio dopo aver sbarcato le truppe, oppure
delle sessanta costruite in un secondo tempo da Labieno), pochissime erano
giunte a destinazione, quasi tutte le altre erano state ributtate sulla
costa. Cesare le attese per un po' inutilmente; poi, per evitare che la
stagione - l'equinozio era vicino - impedisse la navigazione, fu costretto
a stipare i soldati un po' pi&ugrave; allo stretto del solito. Levate le
ancore subito dopo le nove di sera, trov&ograve; il mare molto calmo e
all'alba prese terra: aveva portato in salvo tutte le navi.
<p align="justify">
XXIV
Dopo aver tratto in secca le navi e tenuto l'assemblea dei Galli a Samarobriva,
vista la magra annata per il grano a causa della siccit&agrave;, fu costretto
a disporre i quartieri d'inverno in modo diverso rispetto agli anni precedenti
e a ripartire le legioni su pi&ugrave; territori. Ne invi&ograve; una presso
i Morini sotto la guida del legato C. Fabio, un'altra con Q. Cicerone dai
Nervi, una terza con L. Roscio nella regione degli Esuvi; ordin&ograve;
che una quarta legione, al comando di T. Labieno, svernasse nei territori
dei Remi, al confine con i Treveri; ne stanzi&ograve; tre nel paese dei
Belgi, alle dipendenze del questore M. Crasso e dei legati L. Munazio Planco
e C. Trebonio. Una legione, di recente arruolata al di l&agrave; del Po,
venne mandata, insieme a cinque coorti, fra gli Eburoni, che per la maggior
parte abitano tra la Mosa e il Reno e sui quali regnavano Ambiorige e Catuvolco.
Il comando ne fu affidato ai legati Q. Titurio Sabino e L. Aurunculeio
Cotta. Ripartite cos&igrave; le truppe, stimava di poter ovviare, con grande
facilit&agrave;, alla penuria di grano. Gli accampamenti invernali di tutte
le legioni non distavano, comunque, pi&ugrave; di cento miglia l'uno dall'altro,
eccezion fatta per le milizie di L. Roscio, che per&ograve; doveva condurle
in una zona del tutto tranquilla e sicura. Dal canto suo, Cesare decise
di fermarsi in Gallia fino a conferma ricevuta che le legioni erano stanziate
nelle rispettive zone e che gli accampamenti erano stati fortificati.
<p align="justify">
XXV
Tra i Carnuti viveva una persona di nobili natali, Tasgezio, i cui antenati
avevano regnato sul paese: Cesare gli aveva restituito il rango degli avi,
in considerazione del suo valore e della sua fedelt&agrave;, dato che in
tutte le guerre Cesare si era avvalso del suo contributo incomparabile.
Tasgezio era gi&agrave; al suo terzo anno di regno, quando i suoi oppositori
lo eliminarono con una congiura, mentre anche molti cittadini avevano appoggiato
apertamente il piano. La cosa viene riferita a Cesare, che, temendo una
defezione dei Carnuti sotto la spinta degli oppositori - parecchi erano
implicati nella vicenda - ordina a L. Planco di partire al pi&ugrave; presto
dal Belgio alla testa della sua legione, di raggiungere il territorio dei
Carnuti e di passarvi l'inverno: chiunque gli risultasse implicato nell'uccisione
di Tasgezio, doveva essere arrestato e inviato a Cesare. Nello stesso tempo,
tutti gli ufficiali preposti alle legioni informano Cesare che erano giunti
ai quartieri d'inverno e che le fortificazioni erano ormai ultimate.
<p align="justify">
XXVI
Circa quindici giorni dopo l'arrivo agli accampamenti invernali, improvvisamente
scoppi&ograve; un'insurrezione guidata da Ambiorige e Catuvolco. Costoro
si erano presentati al confine dei loro territori, a disposizione di Sabino
e di Cotta e avevano consegnato grano all'accampamento; in seguito, per&ograve;,
spinti dai messi del trevero Induziomaro, avevano chiamato i loro a raccolta
e, sopraffatti i nostri legionari in cerca di legna, con ingenti forze
avevano stretto d'assedio il campo. Mentre i nostri impugnavano rapidamente
le armi e salivano sul vallo, i cavalieri spagnoli, usciti da una porta
del campo, sferravano un attacco in cui ebbero la meglio: gli avversari,
persa ogni speranza di vittoria, furono costretti a togliere l'assedio.
Poi, a gran voce, come &egrave; loro costume, chiesero che qualcuno dei
nostri si facesse avanti per parlamentare: avevano da riferire informazioni
d'interesse comune, grazie alle quali speravano di poter risolvere i contrasti.
<p align="justify">
XXVII
Al colloquio viene inviato C. Arpineio, cavaliere romano, parente di Q.
Titurio, insieme a uno Spagnolo, un certo Q. Giunio, che in passato, per
incarico di Cesare, si era gi&agrave; pi&ugrave; volte recato da Ambiorige.
A essi Ambiorige parl&ograve; come segue: ammetteva i molti debiti di riconoscenza
nei confronti di Cesare (grazie al suo intervento era stato sollevato dal
tributo che pagava abitualmente agli Atuatuci, popolo limitrofo; Cesare
gli aveva restituito suo figlio e il figlio di suo fratello, che, inclusi
nel novero degli ostaggi, erano tenuti asserviti in catene dagli Atuatuci);
quanto all'assedio al campo romano, aveva agito non di iniziativa o volont&agrave;
propria, ma costretto dal popolo, e la sua sovranit&agrave; stava in questi
termini: la sua gente aveva nei suoi confronti gli stessi diritti che aveva
lui nei confronti della sua gente. Il popolo, d'altro, canto, era insorto
perch&eacute; non aveva potuto opporsi alla repentina formazione di una
lega dei Galli. E prova evidente di ci&ograve; era la sua debolezza: non
era tanto sprovveduto da confidare, con le proprie truppe, in una vittoria
sul popolo romano. Si trattava, piuttosto, di un piano comune a tutti i
Galli: era stato deciso di assediare, in quel giorno, tutti i campi invernali
di Cesare, in modo che nessuna legione fosse in grado di soccorrerne un'altra.
Come potevano dei Galli, con facilit&agrave;, opporre un rifiuto alla proposta
di altri Galli, soprattutto quando sembrava mirare alla riconquista della
libert&agrave; comune? Se, dunque, prima aveva aderito alla lega dei Galli
per amor di patria, adesso teneva conto del suo dovere per i benefici ricevuti
da Cesare: avvertiva, supplicava Titurio, in nome dei loro vincoli d'ospitalit&agrave;,
di provvedere a porsi in salvo con i propri soldati. Un forte esercito
di mercenari germani aveva attraversato il Reno: sarebbero giunti nell'arco
di due giorni. Spettava ai Romani la decisione di far uscire dall'accampamento
i soldati prima che i Galli vicini se ne accorgessero, e condurli da Cicerone
o da Labieno, distanti l'uno circa cinquanta miglia, l'altro poco pi&ugrave;.
Prometteva e giurava dar via libera sul proprio territorio. Agendo cos&igrave;,
avrebbe provveduto al bene della propria gente, perch&eacute; veniva liberata
dal campo romano, e ricambiato i servigi di Cesare. Ci&ograve; detto, Ambiorige
si allontana.
<p align="justify">
XXVIII
Arpineio e Giunio riferiscono le parole di Ambiorige ai legati, che, turbati
dagli eventi repentini, stimavano di dover dar peso alle informazioni,
per quanto fornite dal nemico. Li spingeva, soprattutto, una considerazione:
era ben poco credibile che un popolo cos&igrave; oscuro e debole come gli
Eburoni avesse osato, di propria iniziativa, muovere guerra a Roma. Perci&ograve;,
rimandano la questione al consiglio di guerra, dove si verificano forti
contrasti. L. Aurunculeio, seguito da molti tribuni militari e dai centurioni
pi&ugrave; alti in grado, era dell'avviso di non prendere iniziative avventate
e di non lasciare i quartieri d'inverno senza ordine di Cesare; spiegavano
che, essendo il campo fortificato, era possibile tener testa alle truppe
dei Germani, per quanto numerose; lo testimoniava il fatto che avevano
retto con grandissimo vigore al primo assalto e avevano inflitto al nemico
gravi perdite; la situazione delle scorte di grano non era preoccupante;
nel frattempo, sia dai campi pi&ugrave; vicini, sia da Cesare sarebbero
arrivati rinforzi; infine, cosa c'era di pi&ugrave; avventato o vergognoso
che deliberare su questioni gravissime, per suggerimento dei nemici?
<p align="justify">
XXIX
A ci&ograve; Titurio obiettava, gridando, che si sarebbero mossi tardi,
con le forze avversarie ormai pi&ugrave; consistenti per l'arrivo dei Germani
oppure dopo qualche disastro negli accampamenti vicini. Avevano poco tempo
per decidere. Riteneva che Cesare fosse partito per l'Italia, altrimenti
i Carnuti non avrebbero preso la decisione di eliminare Tasgezio, n&eacute;
gli Eburoni, se lui era presente in Gallia, avrebbero marciato sul campo
con tanto disprezzo per le nostre forze. Le proposte del nemico non c'entravano,
si trattava di valutare la situazione: il Reno era vicino; la morte di
Ariovisto e le nostre precedenti vittorie avevano costituito un gran dolore
per i Germani; la Gallia bruciava per le molte umiliazioni subite, per
dover sottostare al dominio del popolo romano, per l'antica gloria militare
oscurata. Infine, ma chi poteva convincersi che Ambiorige avesse assunto
una decisione del genere senza uno scopo ben preciso? La sua proposta era
sicura in entrambi i casi: se non si verificava nulla di grave, avrebbero
raggiunto la legione pi&ugrave; vicina, senza rischi; se, invece, la Gallia
era tutta d'accordo con i Germani, l'unica speranza di salvezza era riposta
nella rapidit&agrave;. Il parere di Cotta e di chi dissentiva, a cosa portava?
Se per il presente non rappresentava un pericolo, certo avrebbero dovuto
temere la fame, in un lungo assedio.
<p align="justify">
XXX
Mentre cos&igrave; si discuteva, da una parte e dall'altra, visto che Cotta
e i centurioni pi&ugrave; alti in grado si opponevano con tenacia, Sabino
disse: "E va bene, se proprio lo volete", e a voce pi&ugrave; alta, per
essere sentito da un gran numero di soldati, prosegu&igrave;: "Non sar&ograve;
certo io quello che, in mezzo voi, si lascia spaventare di pi&ugrave; dalla
paura della morte; ma saranno loro a giudicare e a chiedere conto a te,
se succede qualcosa di grave, loro, che se tu lo consentissi, potrebbero
raggiungere dopodomani l'accampamento pi&ugrave; vicino e affrontare le
vicende della guerra insieme agli altri, invece di crepare per mano nemica
o sfiniti dalla fame, abbandonati e lontani da tutti".
<p align="justify">
XXXI
Si alzano dal consiglio, prendono nel mezzo entrambi i legati e li pregano
di non portare la situazione al massimo rischio con il loro dissenso ostinato;
la faccenda era facile sia rimanendo, sia levando le tende, purch&eacute;
tutti fossero dello stesso avviso e partito; in caso di disaccordo, invece,
non intravedevano alcuna speranza di salvezza. La discussione prosegue
fino a notte fonda. Alla fine Cotta, turbato, si d&agrave; per vinto: prevale
il parere di Sabino. La partenza viene annunciata per l'alba. Il resto
della notte la passano a vegliare, ogni soldato valuta che cosa possa prendere
con s&eacute; e quali oggetti dell'accampamento invernale debba abbandonare
per forza. Le pensano tutte pur di non garantire, la mattina dopo, una
partenza priva di rischi, e di aumentare il pericolo con la stanchezza
dei soldati, dovuta alla veglia. All'alba lasciano il campo, non come se
fossero stati persuasi dal nemico, ma quasi che avessero accolto il suggerimento
di un amico di provata lealt&agrave;, Ambiorige. L'esercito in marcia formava
una schiera interminabile, con numerosissimi bagagli.
<p align="justify">
XXXII
I nemici, quando dall'agitazione notturna e dalla veglia prolungata, si
resero conto che i nostri preparavano la partenza, tesero insidie da due
lati, nella boscaglia, su un terreno favorevole e coperto, a circa due
miglia dal campo, in attesa dell'arrivo dei Romani. Allorch&eacute; il
grosso del nostro esercito era ormai entrato in un'ampia valle, all'improvviso,
dai fianchi della medesima sbucarono i nemici e iniziarono a premere sulla
retroguardia, a impedire all'avanguardia di salire, costringendo i nostri
a combattere in condizioni assolutamente sfavorevoli.
<p align="justify">
XXXIII
Solo allora Titurio, che nulla aveva previsto, cominci&ograve; ad agitarsi,
a correre qua e l&agrave;, a disporre le coorti, ma sempre impaurito: sembrava
che tutto gli venisse a mancare, come per lo pi&ugrave; accade a chi &egrave;
costretto a decidere proprio mentre l'azione &egrave; in corso. Cotta,
invece, che aveva pensato all'eventualit&agrave; di un attacco durante
la marcia e che, perci&ograve;, non era stato fautore della partenza, non
risparmi&ograve; nulla per la salvezza di tutti e, chiamando e incoraggiando
i legionari, durante la battaglia, svolgeva le funzioni di comandante e
di soldato. La lunghezza della colonna rendeva pi&ugrave; difficile provvedere
a tutto personalmente e impartire gli ordini necessari in ogni settore
della battaglia, perci&ograve; i comandanti diedero disposizione, passando
la voce, di abbandonare i bagagli e di assumere la formazione a cerchio.
La manovra, anche se in circostanze del genere non &egrave; riprovevole,
si risolse in un danno: diminu&igrave; la fiducia dei nostri soldati e
rese pi&ugrave; arditi i nemici, perch&eacute; sembrava che fosse stata
fatta per estremo timore e scoraggiamento. Inoltre, accadde l'inevitabile:
i soldati, ovunque, si allontanavano dalle insegne, ciascuno correva ai
bagagli per cercare e riprendersi le cose pi&ugrave; care, tutto risuonava
di grida e pianti.
<p align="justify">
XXXIV
I barbari, invece, si dimostrarono avveduti. Infatti, i loro capi passarono
ordine a tutto lo schieramento che nessuno si allontanasse dal proprio
posto: era preda riservata per loro tutto ci&ograve; che i Romani avessero
abbandonato, quindi dovevano pensare che tutto dipendeva dalla vittoria.
Il loro coraggio era pari al loro numero. I nostri, bench&eacute; abbandonati
dal comandandante e dalla Fortuna, tuttavia riponevano ogni speranza di
salvezza nel proprio valore, e ogni volta che una coorte muoveva all'assalto,
in quel settore cadeva un gran numero di nemici. Appena se ne accorge,
Ambiorige passa voce di scagliare dardi da lontano, senza avvicinarsi,
cedendo l&agrave; dove i Romani avessero sferrato l'attacco: grazie alle
loro armi leggere e all'esercizio quotidiano avrebbero potuto infliggere
ai Romani gravi perdite; quando i nostri si fossero ritirati verso le insegne,
dovevano inseguirli.
<p align="justify">
XXXV
L'ordine venne scrupolosamente eseguito dai barbari: quando una coorte
usciva dalla formazione a cerchio e attaccava, i nemici indietreggiavano
in gran fretta. Al tempo stesso era inevitabile che quel punto rimanesse
scoperto e che sul fianco destro piovessero dardi. Poi, quando i nostri
iniziavano il ripiegamento verso il settore di partenza, venivano circondati
sia dai nemici che si erano ritirati, sia dagli altri che erano rimasti
fermi nelle vicinanze. Se, invece, volevano tenere le posizioni, non avevano
modo di esprimere il proprio valore, n&eacute; di evitare, cos&igrave;
serrati, le frecce scagliate da una tal massa di nemici. Comunque, pur
travagliati da tante difficolt&agrave; e nonostante le gravi perdite, resistevano
e, trascorsa gi&agrave; gran parte del giorno - si combatteva dall'alba
ed erano ormai le due di pomeriggio - non si piegavano a nulla che fosse
indegno di loro. A quel punto T. Balvenzio, che l'anno precedente era stato
centurione primipilo, soldato coraggioso e di grande autorit&agrave;, viene
colpito da una tragula, che gli trapassa tutte e due le cosce; Q. Lucanio,
anch'egli primipilo, mentre combatteva con estremo valore, perde la vita
nel tentativo di recare aiuto al figlio circondato; il legato L. Cotta,
mentre stava incitando tutte le coorti e le centurie, viene colpito da
un proiettile di fionda in pieno volto.
<p align="justify">
XXXVI
Scosso da tali avvenimenti, Q. Titurio, avendo scorto in lontananza Ambiorige
che spronava i suoi, gli invia il proprio interprete, Cn. Pompeo, per chiedergli
salva la vita per s&eacute; e i legionari. Ambiorige alla richiesta risponde:
se Titurio voleva un colloquio, glielo concedeva; sperava di poter convincere
le truppe circa la salvezza dei soldati romani; Titurio stesso, comunque,
non avrebbe corso alcun rischio, se ne rendeva garante di persona. Titurio
si consiglia con Cotta, ferito: gli propone, se era d'accordo, di allontanarsi
dalla battaglia e di recarsi insieme a parlare con Ambiorige: sperava di
riuscire a ottenere salva la vita per loro e per i soldati. Cotta risponde
che non si sarebbe mai recato da un nemico in armi e non recede dalla sua
decisione.
<p align="justify">
XXXVII
Ai tribuni militari che, al momento, aveva intorno a s&eacute; e ai centurioni
pi&ugrave; alti in grado, Sabino d&agrave; ordine di seguirlo. Essendosi
avvicinato ad Ambiorige, gli viene ingiunto di gettare le armi: esegue
l'ordine e comanda ai suoi di fare altrettanto. E mentre trattavano delle
condizioni di resa e Ambiorige, di proposito, tirava in lungo il suo discorso,
a poco a poco Sabino viene circondato e ucciso. A quel punto, com'&egrave;
loro costume, i nemici levano alte grida di vittoria, si lanciano all'assalto,
scompaginano i ranghi dei nostri. L. Cotta cade combattendo sul posto,
come la maggior parte dei nostri. Gli altri si rifugiano nell'accampamento
da cui erano partiti. Tra di essi, L. Petrosidio, aquilifero, attaccato
da molti avversari, gett&ograve; l'aquila all'interno del vallo e cadde
battendosi da vero eroe dinanzi all'accampamento. I nostri, a malapena,
riescono a reggere agli attacchi nemici fino al calar delle tenebre; di
notte, senza pi&ugrave; speranze di salvezza, si tolgono la vita tutti,
sino all'ultimo. I pochi superstiti raggiungono, per vie malsicure tra
le selve, il campo del legato T. Labieno e lo informano dell'accaduto.
<p align="justify">
XXXVIII
Imbaldanzito dalla vittoria, Ambiorige con la cavalleria si dirige verso
gli Atuatuci, che confinavano col suo regno. Non interrompe la marcia n&eacute;
di notte, n&eacute; di giorno e ordina alla fanteria di tenergli dietro.
Illustrato l'accaduto e spinti gli Atuatuci alla ribellione, il giorno
seguente raggiunge i Nervi e li spinge a non perdere l'occasione di rendersi
per sempre liberi e di vendicarsi dei Romani per le offese ricevute. Racconta
che due legati erano stati uccisi e il grosso dell'esercito eliminato;
non era affatto difficile cogliere di sorpresa la legione che svernava
con Cicerone e distruggerla; promette il suo aiuto nell'impresa. Con tali
parole persuade facilmente i Nervi.
<p align="justify">
XXXIX
Cos&igrave;, inviano subito emissari ai Ceutroni, ai Grudi, ai Levaci,
ai Pleumoxi, ai Geidumni, tutti popoli sottoposti alla loro autorit&agrave;,
raccolgono quante pi&ugrave; truppe possono e piombano all'improvviso sul
campo di Cicerone, che ancora non sapeva della morte di Titurio. Anche
Cicerone si trova di fronte, com'era inevitabile, all'identica situazione:
alcuni legionari, addentratisi nei boschi in cerca di legname per le fortificazioni,
vengono colti alla sprovvista dall'arrivo repentino della cavalleria nemica.
Dopo averli circondati con ingenti forze, gli Eburoni, i Nervi e gli Atuatuci,
con tutti i loro alleati e clienti, stringono d'assedio la legione. I nostri
si precipitano alle armi e salgono sul vallo. Per quel giorno riescono
a resistere, ma a stento, perch&eacute; i nemici riponevano ogni speranza
nella rapidit&agrave; dell'attacco ed erano convinti che, ottenuta quella
vittoria, sarebbero sempre usciti vincitori.
<p align="justify">
XL
Senza indugio Cicerone invia una lettera a Cesare, promettendo grandi ricompense
a chi fosse riuscito a recapitarla. Le vie, per&ograve;, erano tutte sorvegliate
e i messi vennero intercettati. Di notte, con il legname procurato per
le fortificazioni, i Romani costruiscono, con incredibile rapidit&agrave;,
almeno centoventi torri e terminano le strutture difensive non ancora approntate.
L'indomani i nemici, raccolte truppe ben pi&ugrave; numerose, riprendono
l'assedio e riempiono la fossa. I nostri resistono nello stesso modo del
giorno prima. L'identica situazione si ripete nei giorni successivi. Di
notte i lavori non vengono sospesi, neppure per un istante; non &egrave;
concesso riposo n&eacute; ai malati, n&eacute; ai feriti. Tutto il necessario
per l'assedio del giorno seguente lo si prepara di notte; sono approntati
molti pali induriti al fuoco e giavellotti pesanti in gran quantit&agrave;;
le torri vengono munite di tavolati, dotate di merli e parapetti di graticci.
Cicerone stesso, pur essendo di salute molto cagionevole, neanche di notte
si concedeva riposo, tanto che i soldati si accalcarono intorno a lui e
lo costrinsero, a forza di insistere, a prendersi un po' di respiro.
<p align="justify">
XLI
Allora i capi e i principi dei Nervi, che avevano possibilit&agrave; di
contatto con Cicerone per ragioni di amicizia, gli chiedono un colloquio
ed egli lo concede. Descrivono la situazione negli stessi termini in cui
Ambiorige l'aveva presentata a Titurio: tutta la Gallia era in armi; i
Germani avevano attraversato il Reno; il campo di Cesare e tutti gli altri
erano sotto assedio. Riferiscono anche la morte di Sabino: la presenza
di Ambiorige ne costituiva la prova. Sarebbe stato un errore aspettare
rinforzi da chi disperava della propria situazione; tuttavia, contro Cicerone
e il popolo romano non avevano alcun risentimento, solo non accettavano
pi&ugrave; quartieri d'inverno nei loro territori e non intendevano che
tale abitudine si radicasse; concedevano ai Romani la possibilit&agrave;
di lasciare il campo sani e salvi e di recarsi, senza alcun timore, dovunque
volessero. A tali parole Cicerone risponde semplicemente che non era consuetudine
del popolo romano accettare condizioni da un nemico armato; se avessero
acconsentito a deporre le armi, prometteva il suo appoggio per l'invio
di messi a Cesare: sperava, dato il senso di giustizia del comandante,
che avrebbero viste esaudite le loro richieste.
<p align="justify">
XLII
Svanita tale speranza, i Nervi cingono il campo romano con un vallo alto
dieci piedi e una fossa larga quindici. Negli anni precedenti, per i frequenti
contatti con noi, avevano appreso tale tecnica e adesso erano istruiti
da alcuni prigionieri del nostro esercito; ma, privi degli attrezzi di
ferro adatti, erano costretti a fendere le zolle con le spade e a trasportare
la terra con le mani o i saguli. Ma anche da ci&ograve;, comunque, si pot&eacute;
capire quanto fossero numerosi: in meno di tre ore ultimarono una linea
fortificata per un perimetro di quindici miglia. Nei giorni successivi,
sempre sulla base delle istruzioni dei prigionieri, cominciarono a preparare
e costruire torri alte come il vallo, falci e testuggini.
<p align="justify">
XLIII
Il settimo giorno d'assedio si lev&ograve; un vento fortissimo: i nemici
iniziarono a scagliare proiettili roventi d'argilla incandescente e frecce
infuocate contro le capanne che, secondo l'uso gallico, avevano il tetto
ricoperto di paglia. I tetti presero subito fuoco e, per la violenza delle
raffiche, le fiamme si diffusero in ogni punto del campo. I nemici, tra
alte grida, come se avessero gi&agrave; la vittoria in pugno, cominciarono
a spingere in avanti le torri e le testuggini, a tentar di salire sul nostro
vallo con scale. I nostri, nonostante il calore sprigionato ovunque dalle
fiamme e il nugolo di dardi che pioveva su di loro e sebbene si rendessero
conto che tutti i bagagli e ogni loro bene era perduto, diedero una tal
prova di valore e presenza di spirito, che nessuno si mosse e abbandon&ograve;
il vallo in fuga, anzi, non girarono neanche le teste: tutti si batterono
con estrema tenacia e straordinario coraggio. Per i nostri fu il giorno
pi&ugrave; duro in assoluto, ma col risultato che, proprio in esso, i nemici
subirono il maggior numero di perdite, tra morti e feriti, perch&eacute;
si erano ammassati proprio ai piedi del vallo e gli ultimi impedivano ai
primi la ritirata. Le fiamme erano un po' calate e, in una zona, una torre
nemica era stata spinta contro il vallo; i centurioni della terza coorte
ripiegarono dal settore in cui si trovavano e ordinarono a tutti i loro
di retrocedere, poi con cenni e grida cominciarono a chiamare il nemico,
sfidandolo a entrare: nessuno os&ograve; farsi avanti. Allora i nostri,
da ogni parte, scagliarono pietre e i Galli vennero dispersi; la torre
fu incendiata.
<p align="justify">
XLIV
In quella legione militavano due centurioni di grande valore, T. Pullone
e L. Voreno, che stavano raggiungendo i gradi pi&ugrave; alti. I due erano
in costante antagonismo su chi doveva esser anteposto all'altro e ogni
anno gareggiavano per la promozione, con rivalit&agrave; accanita. Mentre
si combatteva aspramente nei pressi delle nostre difese, Pullone disse:
"Esiti, Voreno? Che grado ti aspetti a ricompensa del tuo valore? Ecco
il giorno che decider&agrave; le nostre controversie!" Ci&ograve; detto,
scavalca le difese e si getta contro lo schieramento nemico dove sembrava
pi&ugrave; fitto. Neppure Voreno, allora, resta entro il vallo, ma, temendo
il giudizio di tutti, segue Pullone. A poca distanza dai nemici, questi
scaglia il giavellotto contro di loro e ne colpisce uno, che correva in
testa a tutti; i compagni lo soccorrono, caduto e morente, proteggendolo
con gli scudi, mentre tutti insieme lanciano dardi contro Pullone, impedendogli
di avanzare. Anzi, il suo scudo viene passato da parte a parte e un veruto
gli si pianta nel balteo, spostandogli il fodero della spada: cos&igrave;,
mentre cerca di sguainarla con la destra, perde tempo e, nell'intralcio
in cui si trova, viene circondato. Subito il suo rivale Voreno si precipita
e lo soccorre in quel difficile frangente. Su di lui convergono subito
tutti i nemici, trascurando Pullone: lo credono trafitto dal veruto. Voreno
combatte con la spada, corpo a corpo, uccide un avversario e costringe
gli altri a retrocedere leggermente, ma, trasportato dalla foga, cade a
capofitto in un fosso. Viene circondato a sua volta e trova sostegno in
Pullone: tutti e due, incolumi, si riparano entro le nostre difese, dopo
aver ucciso molti nemici ed essersi procurati grande onore. Cos&igrave;
la Fortuna, in questa loro sfida e contesa, dispose di essi in modo che
ognuno recasse all'antagonista aiuto e salvezza e che non fosse possibile
giudicare a quale dei due, per valore, toccasse il premio per il valore.
<p align="justify">
XLV
Quanto pi&ugrave; l'assedio diventava, di giorno in giorno, duro e insostenibile
(soprattutto perch&eacute; la maggior parte dei soldati era ferita e il
numero dei difensori si era ridotto a ben poca cosa), tanto pi&ugrave;
di frequente venivano inviate lettere e messi a Cesare: alcuni di loro,
catturati, vennero uccisi tra i supplizi al cospetto dei nostri soldati.
Nell'accampamento c'era un Nervio, di nome Verticone, persona di nobili
natali: fin dall'inizio dell'assedio era passato dalla parte di Cicerone
e gli aveva giurato fedelt&agrave; assoluta. Verticone persuade un suo
servo a portare una lettera a Cesare e gli promette la libert&agrave; e
grosse ricompense. Costui porta fuori dal campo la lettera legata al suo
giavellotto: Gallo, tra Galli, si muove senza destare alcun sospetto e
raggiunge Cesare, informandolo dei pericoli che incombono su Cicerone e
la sua legione.
<p align="justify">
XLVI
Cesare, ricevuta la lettera verso le cinque di pomeriggio, invia immediatamente
nelle terre dei Bellovaci un messaggero al questore M. Crasso, il cui campo
invernale distava circa venticinque miglia; gli ordina di mettersi in marcia
con la legione a mezzanotte e di raggiungerlo in fretta. Crasso lascia
il campo con l'emissario. Cesare ne invia un altro al legato C. Fabio e
gli comunica di guidare la legione nei territori degli Atrebati, da dove
sapeva di dover transitare. Scrive a Labieno di venire con la legione nelle
terre dei Nervi, se la sua partenza non era di danno per gli interessi
di Roma. Ritiene di non dover aspettare il resto dell'esercito, stanziato
un po' troppo lontano; dai campi invernali pi&ugrave; vicini raccoglie
circa quattrocento cavalieri.
<p align="justify">
XLVII
Le staffette, verso le nove di mattina, lo informano dell'arrivo di Crasso
ed egli, per quel giorno, avanza di circa venti miglia. Destina Crasso
a Samarobriva e gli attribuisce il comando della legione perch&eacute;
lasciava l&igrave; le salmerie dell'esercito, gli ostaggi delle varie popolazioni,
i documenti ufficiali e tutto il grano trasportato per affrontare l'inverno.
Fabio con la sua legione, secondo gli ordini, senza perdere troppo tempo,
si ricongiunge con lui mentre era in marcia. Quando Labieno era ormai al
corrente della morte di Sabino e della strage delle coorti, i Treveri giungono
con tutto l'esercito: egli ebbe paura, se lasciava il campo con una partenza
simile a una fuga, di non riuscire a tener testa all'assalto dei nemici,
tanto pi&ugrave; che li sapeva imbaldanziti per la recente vittoria. Perci&ograve;,
scrive a Cesare il pericolo a cui si troverebbe esposta la legione guidata
fuori dall'accampamento, gli illustra le vicende accadute tra gli Eburoni
e lo informa che la fanteria e la cavalleria dei Treveri, al gran completo,
si erano insediate a tre miglia di distanza dal suo campo.
<p align="justify">
XLVIII
Cesare approv&ograve; la decisione di Labieno e, bench&eacute;, cos&igrave;,
caduta la speranza di contare su tre legioni, dovesse accontentarsi di
due, continuava a pensare che l'unica via di salvezza comune consistesse
nella rapidit&agrave; di azione. A marce forzate raggiunge la regione dei
Nervi. Qui, dai prigionieri apprende che cosa succede nel campo di Cicerone
e come la situazione sia critica. Allora, offrendogli un forte compenso,
persuade uno dei cavalieri galli a portare a Cicerone una lettera. La scrive
in greco, per evitare che i nemici, in caso di intercettazione, scoprissero
i nostri piani. D&agrave; ordine al Gallo, se non fosse riuscito a penetrare
nel campo romano, di scagliare all'interno delle fortificazioni una tragula,
con la lettera legata alla correggia. Nella missiva scrive che era gi&agrave;
in marcia con le legioni e che presto sarebbe giunto; esorta Cicerone a
mostrarsi all'altezza dell'antico valore. Il Gallo, temendo il pericolo,
scaglia la tragula secondo gli ordini ricevuti. Il caso volle che si conficcasse
in una torre e che per due giorni i nostri non se ne accorgessero. Il terzo
giorno viene notata da un soldato, divelta e consegnata a Cicerone. Egli
legge attentamente la missiva e poi ne comunica il contenuto pubblicamente,
con grande gioia di tutti. Al tempo stesso si scorgevano, in lontananza,
fumi di fuochi: ogni dubbio sull'arrivo delle legioni venne fugato.
<p align="justify">
XLIX
I Galli, informati del fatto dagli esploratori, tolgono l'assedio e con
tutte le truppe, circa sessantamila armati, si dirigono contro Cesare.
Cicerone, grazie all'intervento del solito Verticone - se n'&egrave; gi&agrave;
parlato - trova un Gallo che recapiti una lettera a Cesare, visto che era
possibile, e lo avverte di muoversi con cautela e attenzione; nella missiva
spiega a Cesare che il nemico si era allontanato e che, in forze, stava
dirigendosi contro di lui. La lettera, verso mezzanotte, perviene a Cesare,
che informa i suoi e li incoraggia in vista della battaglia. L'indomani,
all'alba, sposta l'accampamento e, percorse circa quattro miglia, avvista
la massa dei nemici tra una valle e un corso d'acqua. Era molto rischioso
combattere su un terreno sfavorevole e avendo truppe cos&igrave; esigue;
allora, sapendo che Cicerone era stato liberato dall'assedio, in tutta
serenit&agrave; non riteneva necessario stringere i tempi. Si ferma dunque
e fortifica il campo nel posto che offriva pi&ugrave; vantaggi; sebbene
l'accampamento fosse gi&agrave;, per s&eacute;, di modeste proporzioni
(era per appena settemila uomini e, per di pi&ugrave;, privi di bagagli),
lo rende ancor pi&ugrave; piccolo stringendo al massimo i passaggi, per
indurre il nemico al pi&ugrave; profondo disprezzo. Nel frattempo, mediante
esploratori inviati in tutte le direzioni, esamina quale sia il percorso
pi&ugrave; agevole per attraversare la valle.
<p align="justify">
L
Quel giorno si verificarono solo scaramucce di cavalleria nei pressi del
corso d'acqua, mentre entrambi gli eserciti tenevano le proprie posizioni:
i Galli in quanto aspettavano l'arrivo di truppe ancor pi&ugrave; numerose,
non ancora giunte; Cesare nella speranza di riuscire, simulando timore,
ad attirare sul suo terreno i nemici per combattere al di qua della valle,
dinnanzi al campo, o, in caso contrario, per riuscire, una volta esplorate
le strade, ad attraversare la valle e il corso d'acqua con minore pericolo.
All'alba la cavalleria avversaria si avvicina al campo e attacca battaglia
con i nostri cavalieri. Cesare, di proposito, ordina ai suoi di ritirarsi
e di rientrare all'accampamento. Al tempo stesso, comanda di rinforzare
con un vallo pi&ugrave; alto tutti i lati del campo e di ostruire le porte;
d&agrave; ordine ai soldati di eseguire le operazioni con estrema precipitazione
e di simulare paura.
<p align="justify">
LI
I nemici, attirati da tutto ci&ograve;, varcano il fiume con le loro truppe
e le schierano in un luogo sfavorevole. Mentre i nostri abbandonano il
vallo, gli avversari si avvicinano ancor pi&ugrave; e da tutti i lati scagliano
dardi all'interno delle fortificazioni. Poi, mandano araldi tutt'intorno
al campo e annunziano quanto segue: era consentito a chiunque lo volesse,
Gallo o Romano, di passare dalla loro parte, senza alcun pericolo, entro
le nove di mattina; scaduto il termine, nessuno ne avrebbe pi&ugrave; avuto
la facolt&agrave;. Disprezzarono i nostri a tal punto, che alcuni dei loro
cominciarono a smantellare il vallo con le mani, altri a riempire i fossati,
perch&eacute; non ritenevano possibile un'irruzione dalle porte, ostruite
per finta da una sola fila di zolle. Allora Cesare, con una sortita da
tutte le porte, lancia la cavalleria alla carica e mette in fuga gli avversari,
senza che neppure uno riuscisse a combattere e resistere: ne uccide molti,
li costringe tutti a gettare le armi.
<p align="justify">
LII
Cesare ritenne rischioso spingersi troppo in l&agrave;, perch&eacute; si
frapponevano selve e paludi, e si rendeva conto che non c'era modo di infliggere
agli avversari il bench&eacute; minimo danno. Cos&igrave;, quel giorno
stesso, senza nessuna perdita, raggiunge Cicerone. Qui, con stupore, vede
le torri costruite, le testuggini e le fortificazioni dei nemici; quando
la legione viene schierata, si rende conto che neanche un soldato su dieci
&egrave; illeso; da tutti questi elementi giudica con quanto pericolo e
con quale valore sia stata affrontata la situazione: loda pubblicamente
per i suoi meriti Cicerone e i soldati, chiama individualmente i centurioni
e i tribuni militari che - lo sapeva per testimonianza di Cicerone - si
erano distinti per singolare valore. Dai prigionieri apprende altri particolari
sulla fine di Sabino e Cotta. Il giorno seguente riunisce le truppe, descrive
l'accaduto, ma rincuora e rassicura i soldati; spiega che il rovescio,
subito per colpa e imprudenza di un legato, doveva essere sopportato con
animo tanto pi&ugrave; sereno, in quanto, per beneficio degli d&egrave;i
immortali e per il loro valore, il disastro era stato vendicato; la gioia
dei nemici era stata breve, quindi il loro dolore non doveva durare troppo
a lungo.
<p align="justify">
LIII
Nello stesso tempo, i Remi recano a Labieno la notizia della vittoria di
Cesare, con incredibile rapidit&agrave;. Infatti, sebbene il campo di Cicerone,
dove Cesare era giunto dopo le tre di pomeriggio, distasse circa sessanta
miglia dall'accampamento di Labieno, qui, prima di mezzanotte, si lev&ograve;
clamore alle porte: erano le grida dei Remi in segno di vittoria e di congratulazione.
Il fatto viene riferito anche ai Treveri; Induziomaro, che aveva gi&agrave;
fissato per l'indomani l'assedio al campo di Labieno, di notte fugge e
riconduce tutte le sue truppe nella regione dei Treveri. Cesare ordina
a Fabio di rientrare con la sua legione all'accampamento invernale; dal
canto suo, fissa tre quartieri d'inverno, separati, tutt'intorno a Samarobriva
e decide, date le numerose sollevazioni verificatesi in Gallia, di rimanere
personalmente con l'esercito per tutto l'inverno. Infatti, una volta diffusasi
la notizia della sconfitta e della morte di Sabino, quasi tutti i popoli
della Gallia si consultavano sulla guerra, inviavano messi in tutte le
direzioni, s'informavano sulle decisioni degli altri e da dove sarebbe
partita l'insurrezione, tenevano concili notturni in zone deserte. Per
tutto l'inverno, non ci fu per Cesare un momento tranquillo: riceveva di
continuo notizie sui progetti e la ribellione dei Galli. Tra l'altro, L.
Roscio, preposto alla tredicesima legione, lo inform&ograve; che ingenti
truppe galliche delle popolazioni chiamate aremoriche, si erano radunate
con l'intenzione di assediarlo ed erano a non pi&ugrave; di otto miglia
dal suo campo, ma, alla notizia della vittoria di Cesare, si erano allontanate
con una rapidit&agrave; tale, che la loro partenza era sembrata piuttosto
una fuga.
<p align="justify">
LIV
Cesare, allora, convoc&ograve; i principi di ciascun popolo, e ora col
timore precisando di essere al corrente di quanto accadeva, ora con la
persuasione, indusse la maggior parte delle genti galliche al rispetto
degli impegni assunti. Tuttavia i Senoni, tra i pi&ugrave; forti e autorevoli
in Gallia, a seguito di decisione pubblica, tentarono di eliminare Cavarino,
che Cesare aveva designato loro sovrano (e gi&agrave; erano stati re suo
fratello Moritasgo, all'epoca dell'arrivo di Cesare in Gallia, e i suoi
avi). Cavarino ne presag&igrave; le intenzioni e fugg&igrave;; i suoi avversari
gli diedero la caccia sino al confine e lo bandirono dal trono e dal paese.
In seguito, inviarono a Cesare un'ambasceria per discolparsi: egli comand&ograve;
che tutti i senatori si presentassero da lui, ma il suo ordine venne disatteso.
A quegli uomini barbari bast&ograve; che ci fossero dei fautori della guerra:
in tutti si verific&ograve; un tale mutamento di propositi, che quasi nessun
popolo rimase al di sopra dei nostri sospetti, se si eccettuano gli Edui
e i Remi, che Cesare tenne sempre in particolare onore - i primi per l'antica
e costante lealt&agrave; nei confronti del popolo romano, i secondi per
i recenti servizi durante la guerra in Gallia. Ma non so se la cosa sia
poi tanto strana, tenendo soprattutto presente che, tra le molte altre
cause, popoli considerati superiori a tutti, per valore militare, adesso
erano profondamente afflitti per aver perso prestigio al punto da dover
sottostare al dominio di Roma.
<p align="justify">
LV
I Treveri e Induziomaro, per&ograve;, per tutto l'inverno non smisero un
attimo di inviare ambascerie oltre il Reno e di sobillare le altre genti,
di promettere denaro e di sostenere che, distrutto ormai il grosso del
nostro esercito, ne restava solo una minima parte. Ma non gli riusc&igrave;
di persuadere nessun popolo dei Germani a varcare il Reno; affermavano
di averne fatta gi&agrave; due volte esperienza, con la guerra di Ariovisto
e il passaggio dei Tenteri: non avrebbero tentato ulteriormente la sorte.
Caduta tale speranza, Induziomaro cominci&ograve; lo stesso a radunare
truppe e a esercitarle, a fornirsi di cavalli dalle genti vicine e ad attirare
a s&eacute;, con grandi remunerazioni, gli esuli e le persone condannate
di tutta la Gallia. In tal modo si era gi&agrave; procurato in Gallia tanta
autorit&agrave;, che da ogni regione accorrevano ambascerie e gli chiedevano
i suoi favori e la sua amicizia, per l'interesse pubblico e privato.
<p align="justify">
LVI
Induziomaro, quando si rese conto della spontaneit&agrave; di tali ambascerie
e che, da un lato, i Senoni e i Carnuti erano spinti dalla consapevolezza
della propria colpa, dall'altro i Nervi e gli Atuatuci preparavano guerra
ai Romani, e, inoltre, che non gli sarebbero mancate bande di volontari,
se si fosse mosso dai suoi territori, convoca un'assemblea armata. &Egrave;
il modo con cui di solito i Galli iniziano una guerra: per una legge comune,
tutti i giovani sono costretti a venirvi in armi; chi giunge ultimo, al
cospetto di tutti viene sottoposto a torture d'ogni sorta e ucciso. In
tale assemblea Induziomaro dichiara Cingetorige, capo della fazione avversa
e suo genero - abbiamo gi&agrave; ricordato che si era messo sotto la protezione
di Cesare e gli era rimasto fedele - nemico pubblico e ne confisca le sostanze.
Dopo tali risoluzioni, nel concilio Induziomaro annuncia solennemente di
aver accolto le sollecitazioni dei Senoni, dei Carnuti e di molte altre
genti della Gallia; intende attraversare i territori dei Remi e devastarne
i campi, ma, prima, vuole porre l'assedio al campo di Labieno. Impartisce
gli ordini da eseguire.
<p align="justify">
LVII
Labieno, al riparo in un accampamento ben munito per conformazione naturale
e numero di soldati, non nutriva timori per s&eacute; o per la legione.
Tuttavia, meditava di non lasciarsi sfuggire nessuna occasione per una
bella impresa. Cos&igrave;, non appena informato da Cingetorige e dai suoi
parenti del discorso di Induziomaro al concilio, Labieno invia messi alle
genti limitrofe e fa venire a s&eacute; da ogni parte cavalieri: fissa
la data in cui avrebbero dovuto presentarsi. Frattanto, quasi ogni giorno
Induziomaro, con la cavalleria al completo, incrociava nei pressi dell'accampamento,
vuoi per prender visione di com'era disposto il campo, vuoi per intavolare
discorsi o suscitar timori; i suoi cavalieri, generalmente, scagliavano
frecce all'interno del vallo. Labieno teneva i suoi entro le fortificazioni
e cercava, con ogni mezzo, di dar l'impressione di aver paura.
<p align="justify">
LVIII
Mentre Induziomaro, di giorno in giorno, si avvicinava al campo con maggior
sicurezza, Labieno una notte fece entrare i cavalieri richiesti a tutte
le genti limitrofe; grazie alle sentinelle, riusc&igrave; a trattenere
tutti i suoi all'interno del campo cos&igrave; bene, che in nessun modo
la notizia pot&eacute; trapelare o giungere ai Treveri. Nel frattempo Induziomaro,
come ogni giorno, si avvicina all'accampamento e qui trascorre la maggior
parte del giorno: i suoi cavalieri scagliano frecce e provocano i nostri
a battaglia con ingiurie d'ogni sorta. I nostri non rispondono e gli avversari,
quando lo ritengono opportuno, al calar della sera, si allontanano a piccoli
gruppi, disunendosi. All'improvviso Labieno, da due porte, lancia alla
carica tutta la cavalleria: d&agrave; ordine e disposizione che, dopo aver
spaventato e messo in fuga i nemici (prevedeva che sarebbe successo, come
in effetti capit&ograve;), tutti puntino solo su Induziomaro e non colpiscano
nessun altro prima di averlo visto morto: non voleva che, mentre si attardavano
a inseguire gli altri, il Gallo trovasse una via di scampo. Promette grandi
ricompense a chi l'avesse ucciso; invia le coorti in appoggio ai cavalieri.
La Fortuna asseconda il piano dell'uomo: tutti si lanciano su Induziomaro,
lo catturano proprio sul guado del fiume e lo uccidono; la sua testa viene
portata all'accampamento; i cavalieri, nel rientrare, inseguono e massacrano
quanti pi&ugrave; nemici possono. Avute queste notizie, tutte le truppe
degli Eburoni e dei Nervi, che si erano l&igrave; concentrate, si disperdono:
dopo questa battaglia Cesare riusc&igrave; a tenere un po' pi&ugrave; tranquilla
la Gallia.
 </span>
</div>

</body>
</html>

