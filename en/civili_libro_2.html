<!DOCTYPE HTML PUBLIC "-//W3C//DTD HTML 4.01 Transitional//IT">
<HTML>
<HEAD>
   <link rel="schema.DC" href="http://purl.org/DC/elements/1.0/" title="The Dublin Core metadata Element Set" />
   <meta http-equiv="Content-Type" content="text/html; charset=iso-8859-1" >
   <META NAME="DC.Title" CONTENT="Traduzioni multilingua: Gaio Giulio Cesare">
	<META NAME="DC.Creator" CONTENT="Piero Dalle Pezze">
	<META NAME="DC.Creator.Address" CONTENT="">
	<META NAME="DC.Date.Creation" CONTENT="2000-12-03">
	<META HTTP-EQUIV="DC.Date.X-MetadataLastModified" CONTENT="2008-01-31">
	<META NAME="DC.Type" CONTENT="text">
	<META NAME="DC.Format" CONTENT="text/html">
	<META NAME="DC.Identifier" CONTENT="">
	<META NAME="DC.Language" CONTENT="it;en;de">
	<META NAME="DC.Subject" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <META NAME="DC.Description.TableofContents" LANG="it" 
         CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="DC.Description.TableofContents" LANG="en"
         CONTENT="Translation in English, Italian and German of latin authors: Caesar, Sallustius, Cicero, Tacitus, Catullus">
   <META NAME="generator" CONTENT="GNU/EMACS">
   <META NAME="description" CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="keywords" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <TITLE>Latin translations: Gaius Giulius Caesar</TITLE>
   <LINK rel="stylesheet" type="text/css" href="../style.css">
   <LINK lang="it" title="Traduzioni latine multilingua: Gaio Giulio Cesare" rel="alternate" hreflang="it" href="../Cesare.htm">
   <LINK lang="en" title="Latin translations: Gaius Giulius Caesar" rel="alternate" hreflang="en" href="../CesareEn.htm">
   <base target="RIGHT">
</HEAD>

<body>

<div id="top-left">
<span>

<!-- Search Freefind -->
<TABLE>
<TD>
<FORM ACTION="http://search.freefind.com/find.html" METHOD="GET" target="_top">
<A HREF="http://search.freefind.com/find.html?id=73359458">Search this site</A> or 
<A HREF="http://search.freefind.com/find.html?id=73359458&t=w">the web</a> powered by 
<A HREF="http://www.freefind.com">FreeFind</A>
<INPUT TYPE="HIDDEN" NAME="id" SIZE="-1" VALUE="73359458">
<INPUT TYPE="HIDDEN" NAME="pid" SIZE="-1" VALUE="r">
<INPUT TYPE="HIDDEN" NAME="mode" SIZE="-1" VALUE="ALL"> <br>
<INPUT TYPE="SUBMIT" VALUE="Find"> <INPUT TYPE="TEXT" NAME="query" SIZE="25"> <br><br>
<input type="SUBMIT" name="sitemap" value="Site Map"><br> 
<input type="radio" name="t" value="s" CHECKED>Site Search
<input type="radio" name="t" value="w">Web Search
</FORM></TD></TABLE>
<A HREF="http://search.freefind.com/find.html?id=73359458&m=0&p=0">Site Map</A>   
<A HREF="http://search.freefind.com/find.html?id=73359458&w=0&p=0">What's New</A>   
<A HREF="http://search.freefind.com/find.html?id=73359458">Search</A>
<!-- Search Freefind -->
</span>
</div>

<div id="top">
<span><center>
    <h1>GAIUS JULIUS CAESAR</h1> 
    <h2>- De bello civili (2) -</h2>
</CENTER></span>
</div>

<div id="top-right">
<span>
<a href="http://www3.clustrmaps.com/counter/maps.php?url=http://digilander.libero.it/jackdanielspl/Cesare.htm" id="clustrMapsLink"><img src="http://www3.clustrmaps.com/counter/index2.php?url=http://digilander.libero.it/jackdanielspl/Cesare.htm" style="border:0px;" alt="Locations of visitors to this page" title="Locations of visitors to this page" id="clustrMapsImg" />
</a>
<script type="text/javascript">
function cantload() {
img = document.getElementById("clustrMapsImg");
img.onerror = null;
img.src = "http://www2.clustrmaps.com/images/clustrmaps-back-soon.jpg";
document.getElementById("clustrMapsLink").href = "http://www2.clustrmaps.com";
}
img = document.getElementById("clustrMapsImg");
img.onerror = cantload;
</script>
<!-- CQ Counter code start -->
<script type="text/javascript" language="javascript"><!-- 
_n=navigator.appName; _t=new Date(); function t() { document.write( 
"<img src=\"http://1it.cqcounter.com/cgi-bin/c?_id=750614&_z=4&_r="+
_r+"&_c="+_c+"&_j="+_j+"&_t="+(_t.getTimezoneOffset())+
"&_l="+escape(document.referrer)+"\" height=15 width=70 "+
"border=0>");} _c="0"; _r="0"; _j="U";//--></script>
<script type="text/javascript" language="javascript1.2"><!-- 
_b=screen; _r=_b.width; _n!="Netscape"?_c=_b.colorDepth : _c=_b.pixelDepth;
navigator.javaEnabled()?_j="Y":_j="N";//--></script>
<a href="http://it.cqcounter.com/cgi-bin/s?_id=750614" 
target="_top"><script type="text/javascript" language="javascript"><!-- 
t(); //--></script><noscript><img width=70 height=15 border=0 alt="" 
src="http://1it.cqcounter.com/cgi-bin/c?_id=750614&_z=4"></noscript></a>
<!-- CQ Counter code end -->
</span>
</div>

<div id="left" lang="en">
<span>
<h3>HOME PAGE: [<A href="../CesareEn.htm">English</A>][<A href="../Cesare.htm">Italian</A>]</<h3><br>
<h3>Caesar's masterworks:</h3>
<ul>
<li><a href="bellogallico.html">De bello gallico</a></li>
<li><a href="bellocivili.html">De bello civili</a></li>
<li><a href="bellohis.html">De bello hispaniensi</a></li>
<li><a href="belloafr.html">De bello africo</a></li>
<li><a href="belloale.html">De bello alexandrino</a></li>
</ul>
<h3>Other latin authors:</h3>
<ul>
<li><a href="catullus.html">Catullus</a></li>
<li><a href="cicero.html">Cicero</a></li>
<li><a href="horatius.html">Horatius</a></li>
<li><a href="ovidius.html">Ovidius</a></li>
<li><a href="sallustius.html">Sallustius</a></li>
<li><a href="tacitus.html">Tacitus</a></li>
</ul>

<h3><a href="links.html">External useful links</a></h3>
</span>
</div>


<div id="right">
 <span>




<p align="justify">I
<p align="justify">Mentre in Spagna avvengono questi fatti, il legato Caio Trebonio, che
era stato lasciato ad assediare Marsiglia, incomincia a fare condurre
da due parti verso la città un terrapieno e fare portare davanti
ad essa vinee e torri. Una parte era vicina al porto e ai cantieri navali,
l'altra
alla porta per dove si entra provenendo dalla Gallia e dalla Spagna,
presso quel tratto di mare che tocca la foce del Rodano. Infatti
Marsiglia è bagnata dal mare quasi da tre lati della città;
il quarto è quello che offre accesso dalla parte di terra. Anche
la parte di questo
spazio che si estende fino alla rocca della città, protetta
dalla natura del luogo e da una valle profondissima, necessita di un lungo
e difficile
assedio. Per condurre a termine questi lavori C. Trebonio fa venire
da tutta la provincia un gran numero di giumenti e di uomini; dà
ordine
che siano portati vimini e legname. Radunato ciò, fa costruire
un terrapieno alto ottanta piedi.
<p align="justify">
II
<p align="justify">Ma tante erano in città, da molto tempo, le attrezzature belliche
di ogni tipo e tanto grande la moltitudine delle baliste che nessuna vinea,
per quanto coperta di vimini, poteva sostenere la loro violenza. Infatti
travi di dodici piedi, munite di punte di ferro e scagliate da enormi
balestre, si configgevano in terra dopo avere trapassato quattro ordini
di graticci. E così, congiungendo insieme travi dello spessore di
un
piede, si costruivano gallerie, attraverso le quali si passava di mano
in mano il materiale per il terrapieno. Procedeva innanzi una testuggine
di sessanta piedi per spianare il terreno, costruita anch'essa di aste
di legno molto resistente e ricoperta di tutto ciò che poteva proteggere
da pietre e proiettili incendiari. Ma l'imponenza dei lavori, l'altezza
del muro e delle torri, la moltitudine delle macchine da guerra
rallentavano tutto l'andamento dell'assedio. Venivano anche fatte numerose
incursioni fuori della città da parte degli Albici e si cercava
di
appiccare il fuoco al terrapieno e alle torri; i nostri soldati con
facilità respingevano tali tentativi e inoltre, infliggendo loro
gravi perdite,
ricacciavano in città gli incursori.
<p align="justify">
III
<p align="justify">Frattanto L. Nasidio, mandato da Pompeo in aiuto a L. Domizio e ai Marsigliesi
con una flotta di sedici navi, di cui poche corazzate,
attraversato lo stretto giunge con le navi a Messina, senza che Curione
se ne accorga o se lo aspetti; per l'improvviso terrore i capi e i
senatori fuggono dalla città ed egli porta via dai cantieri
navali una nave nemica. Aggiuntala alle altre sue, fa rotta verso Marsiglia
e, di
nascosto mandata avanti una piccola nave, avvisa Domizio e i Marsigliesi
del suo arrivo e li esorta vivamente a combattere di nuovo contro
la flotta di Bruto, essendo venute in aiuto le sue forze.
<p align="justify">
IV
<p align="justify">I Marsigliesi, dopo la precedente sconfitta, avevano riparato le vecchie
navi, tratte fuori dagli arsenali nello stesso numero di quelle perdute,
e le avevano armate con grande cura (disponevano di un buon numero
di rematori e di comandanti); vi avevano aggiunto battelli da pesca
che avevano coperto per protezione, perché i rematori fossero
al sicuro dal getto dei proiettili; riempirono tutte queste imbarcazioni
di
saettatori e di macchine da guerra. Allestita in tal modo la flotta,
incitati dalle preghiere e dal pianto di tutti, vecchi, madri e fanciulle,
a
venire in aiuto alla città in un momento di estremo pericolo,
s'imbarcano con non meno coraggio e fiducia che nella precedente battaglia.
Infatti per una normale debolezza della natura umana avviene che in
presenza di situazioni insolite e sconosciute si abbia maggiore fiducia
[e
più fortemente si tema]; allora accadde così; infatti
l'arrivo di L. Nasidio aveva riempito la città di grande speranza
e di ardore.
Approfittando di un vento favorevole escono dal porto e giungono a
Tauroento, che è una piazzaforte dei Marsigliesi, presso Nasidio
e qui
dispongono le navi in ordine di battaglia e di nuovo si rinsaldano
nella volontà di combattere e discutono i piani di battaglia. L'ala
destra è
assegnata ai Marsigliesi, quella sinistra a Nasidio.
<p align="justify">
V
<p align="justify">Verso il medesimo luogo si dirige Bruto, dopo avere incrementato il
numero delle navi. Infatti a quelle costruite ad Arles per ordine di
Cesare aveva aggiunto le sei navi prese ai Marsigliesi. E così
esorta i suoi a disprezzare da vinti quei nemici che avevano debellato
quando
erano intatti nelle forze e, pieno di buona speranza e di coraggio,
muove contro di loro. Era facile dall'accampamento di Trebonio e da tutte
le alture vedere dentro la città tutta la gioventù che
era ivi rimasta e tutti gli anziani con i figli e le mogli nei luoghi pubblici,
nei posti di
guardia e sulle mura tendere le mani al cielo o andare nei templi degli
dèi immortali e, prostrati davanti alle statue, chiedere loro la
vittoria. E
fra tutti non vi era nessuno che non pensasse che il destino di tutti
loro dipendeva dall'esito di quella giornata. E infatti i giovani di nobile
nascita e i più ragguardevoli cittadini di ogni età,
chiamati nominatamente e pregati di imbarcarsi, erano saliti sulle navi;
sapevano bene che,
se accadeva qualche disgrazia, non rimaneva loro nulla da tentare;
se invece risultavano vincitori, confidavano nella salvezza della città
grazie alle loro forze o ad aiuti esterni.
<p align="justify">
VI
<p align="justify">Attaccata battaglia, niente offuscò il valore dei Marsigliesi.
Ma, memori delle esortazioni che avevano ricevuto poco prima dai loro,
combattevano con tanto coraggio da sembrare di non potere avere in
futuro nessun'altra occasione per ripetere il tentativo, pensando che
coloro che perdevano la vita in battaglia precedevano di poco la sorte
degli altri cittadini che, una volta presa la città, avrebbero dovuto
patire il medesimo destino di guerra. E, poiché le nostri navi
si erano a poco a poco allontanate le une dalle altre, si presentava ai
comandanti nemici l'occasione per mostrare la loro abilità e
l'agilità delle navi. E se talora i nostri, cogliendo il momento
opportuno,
avevano abbordato una nave con ganci di ferro, i nemici da ogni parte
venivano in soccorso di chi si trovava in difficoltà. E invero gli
Albici, che si erano ad essi uniti, erano non inferiori nel combattimento
corpo a corpo e non molto lontani dal valore dei nostri. Nel
medesimo tempo la grande violenza dei dardi lanciati a distanza dalle
navi più piccole arrecava molte ferite ai nostri che venivano colpiti
all'improvviso, senza aspettarselo e mentre erano impegnati nel combattimento.
Due triremi, vista la nave di D. Bruto, che con facilità
poteva essere riconosciuta dall'insegna, l'avevano attaccata da due
parti. Ma Bruto, previsto l'attacco, forzò la velocità della
nave sì da
precederle, pur se di poco. Quelle, lanciate a piena velocità,
si scontrarono tra di loro così violentemente da risentire entrambe
in modo
grave dello scontro; anzi una, spezzatosi il rostro, si sfasciò
completamente. Alla vista di ciò, le navi della flotta di Bruto
più prossime
attaccano quelle navi in difficoltà e in poco tempo le affondano
entrambe.
<p align="justify">
VII
<p align="justify">Ma le navi di Nasidio non furono di alcuna utilità e ben presto
si allontanarono dal combattimento; infatti né la vista della patria
né
l'esortazione dei parenti li spingeva a fare fronte all'estremo pericolo
della vita. Perciò nessuna di quelle navi fu perduta; cinque navi
della
flotta marsigliese furono affondate, quattro prese, una fuggì
con le navi di Nasidio, che si diressero tutte verso la Spagna Citeriore.
Ma una
delle navi rimaste fu mandata a Marsiglia per portare questa notizia
e, quando già si avvicinava alla città, tutta la cittadinanza
si precipitò per
sapere e, avuta la notizia, cadde in un così grande dolore che
la città sembrava essere stata conquistata dal nemico proprio in
quel
momento. Tuttavia i Marsigliesi nondimeno cominciarono a completare
gli ultimi preparativi per la difesa della città.
<p align="justify">
VIII
<p align="justify">I legionari, che erano impegnati nei lavori d'assedio sul lato destro,
capirono dalle continue sortite dei nemici che poteva essere loro di
grande aiuto, se avessero costruito lì da un lato sotto le mura
una torre a guisa di castello e di riparo. In un primo momento ne costruirono
una piccola e poco elevata contro gli attacchi improvvisi. In essa
si rifugiavano; da essa, se erano incalzati da un assalto più violento,
si
difendevano; da essa si lanciavano a respingere e inseguire il nemico.
Questa torre era larga in ogni lato trenta piedi; lo spessore delle pareti
era di cinque piedi. In seguito invero, poiché in ogni cosa
l'esperienza è maestra, quando vi si aggiunge l'intelligenza dell'uomo,
si capì che
poteva essere di grande utilità estenderla in altezza. In questo
modo fu fatto.
<p align="justify">
IX
<p align="justify">Quando l'altezza della torre giunse al primo piano, incastrarono le
travi del tavolato nelle pareti così che le estremità delle
tavole venissero
protette dalla muratura esterna, affinché nulla sporgesse a
cui il nemico potesse appiccare il fuoco. Sopra questa travatura, per quanto
lo
permetteva il riparo del pluteo e delle gallerie, continuarono la costruzione
con mattoni e sopra questo muro, non lontano dalle estremità
delle pareti, appoggiarono di traverso due travi su cui poggiare quella
travatura che doveva essere di tetto alla torre. E sopra quelle travi
posero perpendicolarmente dei travicelli che unirono con assi. Fecero
questi travicelli un po' più lunghi e sporgenti della parte esterna
delle
pareti in modo che fosse possibile appendervi stuoie per difendersi
dai proiettili e respingerli, mentre sotto quel tavolato continuavano ad
essere costruite le pareti. Coprirono la parte superiore dell'impalcatura
con mattoni e fango perché il fuoco nemico non potesse essere di
danno e sopra vi gettarono imbottiture affinché i proiettili
scagliati con le macchine non rompessero la travatura o i sassi scagliati
dalle
catapulte non sconnettessero i muri. Poi con funi d'ancora fecero tre
stuoie lunghe come le pareti della torre e larghe quattro piedi e,
lasciandole pendere intorno alla torre, le legarono alle travi che
sporgevano, dalle tre parti che davano sul nemico; questo era il solo genere
di copertura esperimentato in altre circostanze che non poteva essere
trapassato né da dardo né da proiettile. Quando invero quella
parte
della torre che era stata terminata fu coperta e protetta da ogni tiro
dei nemici, portarono via i plutei per usarli in altro lavoro. A partire
dal
primo piano dell'impalcatura cominciarono a sollevare e a innalzare
con leve il tetto della torre che faceva parte a sé. Quando lo avevano
innalzato tanto quanto lo permetteva l'altezza delle stuoie, nascosti
e protetti dentro queste coperture, costruivano le mura con i mattoni e
di
nuovo con un'operazione di leve creavano lo spazio per continuare l'edificazione.
Quando pareva il momento di costruire un altro piano,
come prima collocavano travi protette dalle estremità dei muri
e a partire da quella travatura di nuovo sollevavano il tetto e le stuoie.
Così
con sicurezza e senza alcun danno o pericolo costruirono sei piani
e, dove parve opportuno, lasciarono nella costruzione alcune feritoie per
il lancio dei proiettili.
<p align="justify">
X
<p align="justify">Quando furono sicuri che da quella torre potevano difendere le opere
d'assedio tutt'intorno, cominciarono a costruire una galleria coperta
lunga sessanta piedi con travi di due piedi, che potesse condurre dalla
torre di mattoni alla torre e al muro dei nemici. Questa la forma della
galleria: dapprima sono poste sul terreno due travi di uguale lunghezza
distanti tra di loro quattro piedi e su di esse vengono conficcate
colonnette alte cinque piedi. Congiungono tra di loro queste colonnette
con cavalletti con lieve inclinazione, dove collocare le travi che
dovevano coprire la galleria. Sopra collocano travi di due piedi e
le assicurano con lamine e chiodi di ferro. All'estremità del tetto
e delle
travi fissano asticelle quadrate larghe quattro dita per tenere fermi
i mattoni collocati sulla galleria. Così con il tetto a punta costruito
in
successione, a mano a mano che le travi sono collocate sui cavalletti,
la galleria viene coperta di mattoni e di fango per essere protetta dal
fuoco lanciato dalle mura. Strisce di cuoio vengono stese sui mattoni
perché acqua eventualmente incanalata e immessa non potesse
sconnettere i mattoni. Il cuoio poi viene coperto di materassi per
non venire distrutto a sua volta dal fuoco e dalle pietre. Questa opera
è
condotta a termine fino alla torre tutta al riparo delle vinee e subitamente,
senza che i nemici se l'aspettassero, con una tecnica navale,
sottoponendo dei rulli, l'avvicinano alla torre nemica, fino a congiungerla
alla costruzione.
<p align="justify">
XI
<p align="justify">Atterriti da questo pericolo, subito gli assediati spingono con delle
leve macigni quanto più grossi possibile e, fattili precipitare
dal muro, li
fanno cadere sulla galleria. La solidità del materiale sostiene
il colpo e tutto ciò che cade scivola lungo gli spioventi del tetto.
Vedendo ciò, i
nemici cambiano piano; incendiano barili pieni di pece e resina e li
gettano dal muro sulla galleria. I barili, rotolando, precipitano; caduti
a
terra ai fianchi, vengono allontanati dalla galleria con forche e pertiche.
Frattanto sotto la galleria i soldati con leve scalzano alla base della
torre dei nemici le pietre che ne costituivano le fondamenta. La galleria
viene difesa dai nostri con frecce e proiettili scagliati dalla torre di
mattoni; i nemici si allontanano dalle mura e dalle torri; non è
più concessa la possibilità di difendere il muro. Rimosse
molte pietre dalla
torre vicina alla galleria, all'improvviso una parte di quella torre
crolla, la rimanente parte a sua volta stava per cadere, quando i nemici,
atterriti per l'eventuale saccheggio della città, inermi si
precipitano tutti quanti fuori dalla porta con le sacre bende, tendendo
supplichevolmente le mani ai luogotenenti e all'esercito.
<p align="justify">
XII
<p align="justify">Presentatasi questa insolita situazione, ogni operazione di guerra viene
sospesa e i soldati desistono dal combattimento, mossi dal desiderio
di ascoltare e sapere. I nemici, giunti al cospetto dei luogotenenti
e dell'esercito, si gettano tutti ai loro piedi; scongiurano di aspettare
l'arrivo di Cesare. Essi, dicono, vedono la loro città presa;
le opere d'assedio completate, la torre abbattuta e perciò rinunciano
alla difesa.
Dicono inoltre che, se essi, quando giungerà Cesare, non eseguiranno
i suoi ordini, non ci sarà nessun motivo per indugiare nel distruggerla
subito, a un suo cenno. Spiegano che, se la torre cadrà del
tutto, non si potrà impedire ai soldati, desiderosi di preda, di
irrompere nella
città, distruggendola. Queste e molte altre simili considerazioni
vengono esposte da uomini colti quali erano, con pianti e tono tale da
suscitare grande pietà.
<p align="justify">
XIII
<p align="justify">Commossi da questi pianti e preghiere i luogotenenti ritirano i soldati
dalle opere d'assedio, desistono dall'attacco; lasciano posti di guardia
innanzi ai lavori. Raggiunta per un sentimento di compassione una sorta
di tregua, si attende l'arrivo di Cesare. Dalle mura i nostri non
scagliano nessun dardo; come se la guerra fosse finita, tutti attenuano
l'attenzione nella sorveglianza. Cesare infatti aveva per iscritto
vivamente raccomandato a Trebonio di non permettere l'espugnazione
a forza della città affinché i soldati, troppo scossi e dall'odioso
tradimento e dal disprezzo verso di loro e dalla continua fatica, non
massacrassero tutti gli adulti; e ciò essi minacciavano di fare.
E a stento
furono allora trattenuti dal fare irruzione nella città e mal
volentieri sopportarono quel divieto poiché pareva che il non avere
preso la città
dipendesse da Trebonio.
<p align="justify">
XIV
<p align="justify">Ma i nemici, in mala fede, cercano un momento favorevole per un subdolo
inganno e, lasciato passare qualche giorno, mentre i nostri se ne
stanno rilassati e tranquilli, a mezzogiorno, all'improvviso, quando
alcuni si sono allontanati, altri sui posti stessi dei lavori si sono concessi
un riposo dalla lunga fatica e tutte le armi sono state messe via e
coperte, irrompono fuori dalle porte, e danno fuoco ai lavori di assedio
approfittando di un vento forte e favorevole. Il vento propagò
il fuoco così velocemente che in un momento trincea, gallerie, testuggine,
torre, macchine da guerra furono in fiamme e tutto ciò fu distrutto
prima che si potesse capire in che modo l'incendio era avvenuto. I nostri,
scossi dall'improvvisa sciagura, afferrano le armi che possono, altri
si lanciano fuori dal campo. Assaltano i nemici, ma le frecce e i proiettili
scagliati dalle mura impediscono di inseguire i fuggitivi. Quelli si
ritirano ai piedi del muro e qui, senza ostacolo, incendiano la galleria
e la
torre di mattoni. Così il lavoro di molti mesi in un attimo
va in rovina per la perfidia dei nemici e la violenza della tempesta. Il
giorno dopo i
Marsigliesi fecero il medesimo tentativo. Favoriti dalla medesima tempesta
con maggiore temerarietà fecero una sortita e attaccarono
presso l'altra torre e l'altra trincea e appiccarono molti incendi.
Ma i nostri, come nei giorni precedenti avevano allentato tutta l'attenzione,
così messi in guardia dal fatto dell'ultimo giorno, avevano
preparato tutto per la difesa. E così, dopo avere ucciso molti nemici,
ricacciarono
in città i rimanenti senza che questi avessero portato a termine
il loro piano.
<p align="justify">
XV
<p align="justify">Trebonio cominciò a organizzare la ricostruzione di ciò
che era stato distrutto con un entusiasmo dei soldati molto maggiore. Infatti
quando
videro che con la distruzione delle opere belliche tante loro fatiche
erano andate perdute, provando profondo dolore poiché, violata la
tregua con l'inganno, erano stati scherniti nel loro valore, dal momento
che non rimaneva materiale per costruire di nuovo una trincea
giacché, per lungo e per largo nel territorio di Marsiglia,
tutti gli alberi erano stati tagliati e portati via, decisero di costruire
un terrapieno di
nuovo tipo, mai visto prima, con due mura di mattoni di sei piedi di
spessore, uniti da un tavolato, quasi della stessa larghezza di quello
che
era stato costruito con il legname trasportato. Laddove l'intervallo
tra i muri o la debolezza del legname sembrano richiederlo, si
interpongono dei pilastri, si pongono di traverso travi che possano
essere di sostegno e si copre di graticci tutta la travatura, i graticci
vengono cosparsi di fango. Al riparo i soldati, protetti a destra e
sinistra dal muro e di fronte da una protezione di tavole, portano senza
pericolo qualunque materiale serva per la costruzione. Il lavoro viene
condotto velocemente; la perdita di un lavoro costato lungo tempo
viene in poco tempo sanata dalla velocità e dal valore dei soldati.
Vengono lasciate nel muro, là dove pareva opportuno, delle porte
per
potere fare delle sortite.
<p align="justify">
XVI
<p align="justify">I nemici si accorsero che con un duro lavoro in pochi giorni erano state
ricostruite quelle opere che essi speravano non potessero essere
rifatte se non in un lungo tempo, sicché non vi era per loro
occasione di inganno o sortita e non rimaneva alcun punto attraverso cui
arrecare danno ai soldati con le armi o ai lavori con il fuoco. Parimenti
comprendono che tutta quanta la città, dalla parte di terra, poteva
essere accerchiata dal muro e dalle torri, sicché non sarebbe
stato loro possibile resistere a piè fermo sulle loro stesse fortificazioni:
il
nostro esercito infatti sembrava quasi costruire le mura del terrapieno
appoggiate alle mura della città così che i proiettili potevano
essere
scagliati a mano, mentre per il poco spazio non potevano usare le loro
macchine da guerra, in cui avevano posto grande speranza. Quando
comprendono che sul muro e sulle torri il combattimento può
essere condotto nelle stesse condizioni e che essi non possono eguagliare
i
nostri in valore, ricorrono alle medesime condizioni di resa della
volta precedente.
<p align="justify">
XVII
<p align="justify">Nella Spagna Ulteriore Marco Varrone, in un primo tempo, venuto a conoscenza
degli avvenimenti verificatisi in Italia e diffidando del
successo di Pompeo parlava di Cesare molto favorevolmente: diceva di
essere impegnato con Pompeo, che lo aveva nominato
luogotenente e di essere quindi costretto a mantenersi fedele. Ciò
nonostante non meno stretto era il suo rapporto di amicizia con Cesare
ed egli non ignorava quale è il dovere di un luogotenente con
un incarico di fiducia; sapeva quali erano le sue forze e quale la disposizione
d'animo verso Cesare in tutta la provincia. Riprendeva queste argomentazioni
in tutti i suoi discorsi, senza propendere verso alcun partito.
Ma quando in seguito seppe che Cesare si tratteneva presso Marsiglia,
che le truppe di Petreio si erano congiunte con l'esercito di Afranio,
che si erano radunate grandi forze ausiliarie, nella speranza e nell'attesa
di molte altre, che tutta la provincia citeriore era dalla loro parte,
e
quando poi venne a sapere ciò che era capitato a Ilerda per
mancanza di vettovaglie, notizie queste inviategli per iscritto da Afranio
che le
aveva gonfiate ed esagerate, anch'egli cominciò a muoversi dove
muoveva la Fortuna.
<p align="justify">
XVIII
<p align="justify">In tutta la provincia fece reclutamenti; completate due legioni, aggiunse
a esse circa trenta coorti di milizie ausiliarie. Raccolse una grande
quantità di frumento da inviare ai Marsigliesi e parimenti ad
Afranio e Petreio. Ordinò ai Gaditani di costruire dieci navi da
guerra, inoltre ne
fece costruire molte altre a Ispali. Fece portare dal tempio di Ercole
nella città di Gades tutto il denaro e tutti gli oggetti preziosi;
mandò
colà di presidio dalla provincia sei coorti e mise a capo della
città di Gades Gaio Gallonio, cavaliere romano amico di Domizio,
che qui era
giunto mandato da Domizio come procuratore in una questione di eredità;
fece radunare tutte le armi pubbliche e private nella casa di
Gallonio. Egli stesso pronunciò parole dure contro Cesare. Spesso
dal palco affermò che Cesare aveva subito sconfitte, che un gran
numero di suoi soldati erano passati dalla parte di Afranio; e che
egli era venuto a sapere ciò da messaggeri sicuri, da fonti sicure.
Costrinse i cittadini romani della sua provincia, atterriti da queste
notizie, a promettere, per la pubblica amministrazione, diciotto milioni
di
sesterzi, ventimila libbre d'argento e centoventi moggi di grano. Imponeva
oneri più pesanti alle città che credeva essere amiche di
Cesare e
vi mandava presidi e autorizzava processi contro i privati che avevano
pronunciato parole o discorsi contro lo stato e confiscava i loro
beni. Costringeva tutta la provincia a giurare fedeltà a lui
e a Pompeo. Venuto a sapere di ciò che era avvenuto nella Spagna
Citeriore, si
preparava alla guerra. Il suo piano di guerra era il seguente: recarsi
con due legioni a Gades, concentrare là le navi e tutto il frumento;
aveva
saputo infatti che l'intera provincia era favorevole a Cesare. Una
volta raccolti nell'isola frumento e navi, riteneva non difficile tirare
in lungo
la guerra. Cesare, sebbene richiamato in Italia da molte questioni
urgenti, aveva tuttavia stabilito di non lasciare in Spagna nessun focolaio
di guerra, poiché sapeva che nella provincia citeriore grandi
erano i benefizi di Pompeo e molti erano i suoi clienti.
<p align="justify">
XIX
<p align="justify">Pertanto mandate nella Spagna Ulteriore due legioni con Quinto Cassio,
tribuno della plebe, egli stesso con seicento cavalieri avanza a
marce forzate e si fa precedere da un editto, fissando il giorno in
cui voleva che i magistrati e i capi di tutte le città gli si presentassero
a
Cordova. Dopo la promulgazione di questo editto in tutta la provincia
non vi fu città che non mandasse a Cordova, alla data stabilita,
una
rappresentanza del senato, non vi fu cittadino romano di una certa
importanza che non vi giungesse nel giorno fissato.
Contemporaneamente la stessa colonia di Cordova, di propria iniziativa,
chiuse le porte a Varrone, dispose sulle torri e sulle mura
sentinelle e corpi di guardia e trattenne presso di sé per la
difesa della città le due coorti che erano dette coloniali, giunte
colà per caso. Nel
medesimo tempo gli abitanti di Carmona, di gran lunga la città
più potente di tutta la provincia, di propria iniziativa cacciarono
le tre coorti,
mandate da Varrone a presidiare la rocca della città, e chiusero
le porte.
<p align="justify">
XX
<p align="justify">Per questi motivi Varrone si affrettava a giungere quanto prima con
le legioni a Gades perché la via di terra e il passaggio di mare
non gli
venissero bloccati; tanto e così benevolo favore nei confronti
di Cesare si poteva constatare nella provincia. Aveva fatto poca strada
quando gli viene recapitata una lettera proveniente da Gades per informarlo
che, non appena si era avuta conoscenza dell'editto di Cesare,
i notabili di Gades si erano accordati con i tribuni delle coorti che
erano lì di guarnigione per scacciare dalla città Gallonio
e salvaguardare
città e isola per Cesare. Presa questa decisione, intimarono
a Gallonio di lasciare Gades spontaneamente finché gli era concesso
di farlo
senza pericolo; ma se egli non l'avesse fatto, avrebbero preso le opportune
decisioni. Spinto da questo timore Gallonio lasciò Gades.
Venuta a conoscenza di ciò, una delle due legioni che erano
dette provinciali, disertò dal campo di Varrone, in sua presenza
e sotto i suoi
occhi, e ritornò a Ispali e, senza arrecare danno, sostò
nel foro e sotto i portici. E i cittadini romani di quella colonia approvarono
a tal
punto quel gesto che ciascuno accolse ospitalmente e con gran piacere
presso di sé i legionari. Varrone, atterrito da questi fatti, cambiò
direzione di marcia e mandò a dire che sarebbe andato a Italica,
ma dai suoi fu informato che gli erano state chiuse le porte. Allora invero,
preclusa ogni strada, manda a dire a Cesare di essere pronto a consegnare
la legione a chi egli ordinava. Cesare gli manda Sesto Cesare e
gli ordina di consegnarla a lui. Consegnata la legione, Varrone giunge
a Cordova presso Cesare; dopo avere reso lealmente i conti della
pubblica amministrazione, gli consegna il denaro che aveva con sé
e gli mostra quanto frumento e navi possedeva e dove erano.
<p align="justify">
XXI
<p align="justify">Convocata in Cordova un'assemblea, Cesare porge a tutti un ringraziamento
distinto per singole categorie: ai cittadini romani, poiché si
erano impegnati a tenere la città in loro potere, agli Spagnoli,
poiché avevano scacciato la guarnigione, agli abitanti di Gades,
poiché
avevano annientato gli sforzi dei nemici e avevano riacquistato la
libertà; ai tribuni dei soldati e ai centurioni, che erano giunti
colà per la
difesa, poiché avevano appoggiato col loro valore le decisioni
di quella gente. Condona il denaro che i cittadini romani avevano promesso
a Varrone per l'erario; restituisce i beni a coloro ai quali erano
stati confiscati, come era venuto a sapere, per avere parlato troppo
liberamente. Ad alcune popolazioni consegna premi da destinare alla
cosa pubblica e a privati e colma gli animi delle altre popolazioni di
speranza per il futuro; fermatosi due giorni a Cordova, si dirige a
Gades; ordina che siano riportati nel tempio il denaro e gli oggetti preziosi
che dal tempio di Ercole erano stati portati in casa privata. Mette
a capo della provincia Quinto Cassio; gli assegna quattro legioni. Egli
stesso con quelle navi che M. Varrone aveva fatto costruire e con quelle
che, per comando di Varrone, gli abitanti di Gades avevano
costruito, giunge in pochi giorni a Tarragona. Qui legazioni di quasi
tutta la provincia citeriore attendevano il suo arrivo. Con lo stesso
criterio attribuiti onori e ricompense, privatamente e pubblicamente,
ad alcune città, parte da Tarragona e giunge, via terra, a Narbona
e di
qui a Marsiglia. Qui viene a sapere che era stata promulgata una legge
per la nomina di un dittatore e che egli stesso era stato eletto
dittatore dal pretore Marco Lepido.
<p align="justify">
XXII
<p align="justify">I Marsigliesi, sfiniti da ogni genere di mali, ridotti all'estrema penuria
di viveri, sconfitti due volte in battaglie navali, sconfitti in frequenti
sortite, travagliati anche da una grave pestilenza dovuta al lungo
assedio e al cambiamento in peggio del vitto (tutti infatti si nutrivano
di
panìco raffermo e di orzo guasto che avevano raccolto da tempo
per una situazione del genere e portato nei magazzini pubblici), diroccata
una torre, crollata gran parte delle mura, perduta ogni speranza di
aiuto da parte di province o di eserciti, che avevano saputo essere caduti
in potere di Cesare, decidono di arrendersi lealmente. Ma, pochi giorni
prima, L. Domizio, venuto a conoscenza dell'intenzione dei
Marsigliesi, allestite tre navi, due delle quali aveva assegnato a
suoi familiari, mentre egli stesso era salito sulla terza, partì
approfittando del
tempo burrascoso. Quando le navi, che per ordine di Bruto facevano
quotidiana guardia presso il porto, lo videro, levate le ancore
cominciarono a inseguirlo. Delle tre navi solo quella di Domizio accelerò
e continuò a fuggire e col favore della burrasca si sottrasse alla
vista, mentre le altre due navi, atterrite dall'accorrere delle nostre,
si rifugiarono nel porto. Gli abitanti di Marsiglia portano fuori dalla
città,
come era stato comandato, armi e macchine da guerra, fanno uscire le
navi dal porto e dai cantieri, consegnano il denaro dell'erario
pubblico. Fatto ciò, Cesare, risparmiando quei cittadini più
per la fama e l'antica origine che per i meriti della città nei
suoi riguardi, lascia
qui due legioni di presidio, manda tutte le altre in Italia; egli stesso
parte alla volta di Roma.
<p align="justify">
XXIII
<p align="justify">Nel medesimo tempo C. Curione, partito dalla Sicilia per l'Africa e
tenendo in poco conto sin da principio le milizie di P. Azzio,
trasportava due legioni delle quattro che aveva ricevuto da Cesare
e cinquecento cavalieri; dopo due giorni e tre notti di navigazione
approda in un luogo detto Anquillaria, distante ventiduemila passi
da Clupea, che durante l'estate offre un discreto ancoraggio ed è
chiuso
da due alti promontori. L. Cesare figlio, che aspettava il suo arrivo
presso Clupea con le dieci navi da guerra, che, tratte in secco a Utica
dopo la guerra con i pirati, P. Azzio aveva fatto riparare per questa
guerra, temendo per il numero delle navi di Curione era rientrato
dall'alto mare e, spinta verso la riva più vicina una trireme
protetta, abbandonandola poi sul lido, era fuggito verso Adrumeto per via
di
terra. C. Considio Longo difendeva questa città con il presidio
di una legione. Le altre navi di Cesare, dopo la sua fuga, si rifugiarono
ad
Adrumeto. Il questore Marcio Rufo, seguitolo con dodici navi che Curione
aveva fatto venire dalla Sicilia come scorta alle navi da carico,
quando vide sul lido la nave abbandonata, la trasse in mare a rimorchio;
egli stesso con la flotta ritorna da C. Curione.
<p align="justify">
XXIV
<p align="justify">Curione manda avanti a Utica Marcio con le navi; egli stesso con l'esercito
vi si dirige e, dopo un percorso di due giorni, giunge presso il
fiume Bagrada. Qui lascia con le legioni il luogotenente C. Caninio
Rebilo; egli va avanti con la cavalleria a esplorare il campo Cornelio,
poiché quella località era giudicata molto adatta per
l'accampamento. Si tratta infatti di un colle ripido a picco sul mare,
erto e scosceso da
entrambe le parti, ma tuttavia con un pendio un po' più dolce
dalla parte rivolta verso Utica. In linea retta dista da Utica poco più
di mille
passi. Ma su questa via vi è una fonte, dove il mare per ampio
tratto si insinua e in quel punto si forma un vasto ristagno d'acqua. Per
evitarlo, si giunge in città con un giro di sei miglia.
<p align="justify">
XXV
<p align="justify">Esplorata questa località, Curione vede il campo di Varo addossato
al muro della città presso la porta che è detta Belica, assai
protetto
dalla natura del luogo, da una parte dalla stessa città di Utica,
dall'altra dal teatro che si trova davanti alla città, essendo l'accesso
all'accampamento difficile e stretto poiché le fondamenta del
teatro sono immense. Contemporaneamente s'accorge che molte merci, che
per timore di un repentino tumulto sono condotte dalla campagna nella
città, vengono portate da ogni parte e che le vie sono stipate.
Manda qui la cavalleria per fare preda e saccheggio; contemporaneamente
per proteggere quel convoglio Varo manda dalla città seicento
cavalieri numidi e quattromila fanti che il re Giuba pochi giorni prima
aveva inviato in aiuto a Utica. Costui aveva con Pompeo rapporti di
amicizia per l'ospitalità a lui data dal padre e un sentimento
di rancore verso Curione, poiché quando questi era tribuno della
plebe aveva
promulgato una legge con la quale aveva proposto di confiscare il regno
di Giuba. I cavalieri si scontrano e invero i Numidi non poterono
reggere il primo assalto dei nostri, ma, dopo che ne rimasero uccisi
circa centoventi, gli altri si rifugiarono nel campo presso la città.
Frattanto all'arrivo delle navi da guerra Curione ordina che sia comunicato
alle navi da carico, che stavano davanti a Utica in numero di
circa duecento, che egli avrebbe considerato nemici coloro i quali
non avessero immediatamente indirizzato le navi verso il campo
Cornelio. Fatta questa intimazione, levate in un istante le ancore,
tutte le navi lasciano Utica e si recano dove è stato comandato.
Tale
azione procurò all'esercito abbondanza di ogni cosa.
<p align="justify">
XXVI
<p align="justify">Compiuto ciò, Curione si ritira nell'accampamento presso Bagrada
e per acclamazione dell'intero esercito viene salutato comandante
supremo; il giorno seguente conduce l'esercito a Utica e pone il campo
presso la città. Quando non erano ancora compiuti i lavori
dell'accampamento, i cavalieri dagli avamposti annunciano l'arrivo
a Utica di grandi rinforzi di cavalleria e fanteria mandati da Giuba;
contemporaneamente si vedeva una grande nube di polvere e in un attimo
era in vista l'avanguardia. Curione, scosso da questo fatto
inatteso, manda avanti la cavalleria per sostenere il primo impeto
e fermare l'avanzata del nemico; egli stesso, distolte in breve tempo le
legioni dai lavori di costruzione del campo, le schiera in ordine di
battaglia. I cavalieri attaccano battaglia e, prima che le legioni possano
spiegarsi completamente e prendere posizione, tutti i rinforzi del
re, impediti dai bagagli e senza ordine, poiché avevano fatto il
cammino
scompostamente perché senza timore, sono messi in fuga. La cavalleria
rimane quasi del tutto incolume, poiché si ritira velocemente lungo
il
litorale nella città, ma viene ucciso un gran numero di fanti.
<p align="justify">
XXVII
<p align="justify">La notte successiva due centurioni marsi con ventidue soldati delle
loro compagnie fuggono dal campo di Curione presso Azzio Varo.
Costoro, sia che gli riferissero realmente la loro opinione sia che
lo compiacessero dicendo cose gradite (e infatti crediamo volentieri a
ciò
che vogliamo e speriamo che gli altri provino ciò che noi stessi
proviamo), lo assicurano che l'animo di tutto quanto l'esercito è
contrario a
Curione e che è sopra tutto necessario che gli eserciti si incontrino
e abbiano possibilità di parola. Spinto da questo parere Varo, la
mattina
dopo, porta fuori dal campo le legioni. La medesima cosa fa Curione
ed entrambi schierano le truppe in una valle non grande che tra loro si
frapponeva.
<p align="justify">
XXVIII
<p align="justify">Nell'esercito di Varo vi era Sesto Quintilio Varo che, come si è
detto sopra, era stato a Corfinio. Costui, lasciato in libertà da
Cesare, era
venuto in Africa, là dove Curione aveva condotto quelle legioni
che Cesare in tempi precedenti aveva ricevuto provenienti da Corfinio,
sicché, ad eccezione di pochi centurioni sostituiti, centurie
e manipoli erano rimasti gli stessi. Quintilio, colta questa occasione
per parlare,
incominciò a girare intorno alla schiera di Curione e a scongiurare
i soldati di non dimenticare il giuramento fatto a Domizio e a lui quando
era questore, e a non portare le armi contro quelli che avevano avuto
la medesima Fortuna e, durante l'assedio, avevano sofferto i
medesimi mali, e a non combattere in favore di quelli dai quali venivano
con disprezzo chiamati disertori. A queste aggiunse poche altre
parole per suscitare speranza di premi che dovevano aspettarsi dalla
sua liberalità, se avessero seguito lui ed Azzio. Nonostante questo
discorso, da parte dell'esercito di Curione non vi fu alcun tipo di
reazione e così entrambi i comandanti riconducono nel campo le proprie
truppe.
<p align="justify">
XXIX
<p align="justify">Ma nel campo di Curione un grande timore assalì tutti gli animi;
in breve tempo esso viene accresciuto dai diversi discorsi dei soldati.
Infatti
ognuno metteva in piedi delle congetture e a ciò che aveva sentito
dire da un altro aggiungeva qualcosa del proprio timore. Quando una
diceria, pure essendo frutto di uno solo, si propaga a più persone,
e uno la trasmette a un altro, le fonti di essa sembrano essere diverse.
†Era una guerra civile, un genere di uomini che è lecito agiscano
liberamente e seguano il loro volere, queste le legioni che poco prima
erano state nel campo avverso ... infatti anche la consuetudine con
la quale venivano concessi aveva mutato il beneficio di Cesare ... anche
i municipi erano uniti a partiti diversi ... e infatti non da Marsi
e Peligni venivano come coloro che nella notte precedente nelle tende e
alcuni
commilitoni ... discorsi dei soldati, cose troppo gravi, dubbiose più
dubbiosamente venivano accolte†. Infatti alcune cose venivano
inventate da coloro che volevano apparire i più informati.
<p align="justify">
XXX
<p align="justify">In conseguenza di ciò riunitosi il consiglio, si incomincia a
deliberare sulla situazione generale. Alcuni erano del parere che in ogni
modo si
dovesse fare uno sforzo e assalire l'accampamento di Varo, poiché
giudicavano che l'ozio era dannoso più di ogni altra cosa in
considerazione della disposizione d'animo dei soldati; dicevano poi
che era meglio tentare valorosamente in battaglia la sorte della guerra
piuttosto che patire l'estremo supplizio, abbandonati e traditi dai
propri soldati. Vi era chi proponeva di ritirarsi verso la mezzanotte al
campo Cornelio affinché il maggior lasso di tempo intercorso
contribuisse a sanare l'animo dei soldati; se poi qualcosa di più
grave fosse
accaduto, grazie alla grande moltitudine di navi con più sicurezza
e facilità avrebbero trovato rifugio in Sicilia.
<p align="justify">
XXXI
<p align="justify">Curione disapprova entrambi i pareri e diceva che quanto una proposta
mancava di coraggio, tanto l'altra ne presentava in eccesso: gli uni
contavano su di una fuga vergognosissima, gli altri pensavano di dovere
combattere anche in una posizione sfavorevole. "Con che fiducia",
disse, "confidiamo di potere espugnare un campo oltremodo protetto
per natura del luogo e per lavori di fortificazione? O invero che
vantaggio avremo se rinunciamo all'assalto del campo dopo avere ricevuto
gravi perdite? Come se non fosse il buon esito delle azioni a
conciliare ai capi la benevolenza dei soldati e la sconfitta gli odi!
E il cambiamento poi del campo che cosa comporta, se non una turpe
fuga, la perdita di ogni speranza e il malumore dei soldati? E infatti
non è conveniente che i buoni soldati sospettino che si ha poca
fiducia in
loro né che i cattivi siano consci di essere temuti, poiché
la nostra paura agli uni aumenta la sfrenatezza, agli altri riduce l'ardore.
Che se
anche", continuò, "giudicassimo certo ciò che si dice
sul malanimo dell'esercito, cosa che io invero confido essere del tutto
falsa o
sicuramente meno grave di quello che si pensa, non è meglio
dissimularla e tenerla nascosta piuttosto che confermarla col nostro operato?
Non è forse vero che, come le ferite di un corpo, così
le debolezze di un esercito vanno tenute nascoste per non accrescere nei
nemici la
speranza? E inoltre aggiungono che si parta a mezzanotte, perché,
come io credo, coloro che tentano di tradire possano farlo con maggiore
facilità. E infatti azioni di tal fatta sono tenute a freno
o dalla vergogna o dal timore, di cui la notte è sopra tutto nemica.
Per tali motivi non
ho tanta audacia da pensare che si debba, ancorché senza speranza,
attaccare l'accampamento, né tanto timore da perdermi d'animo;
penso che prima si debba esaminare ogni possibilità e confido
di potere ben presto prendere insieme a voi una decisione sul da farsi".
<p align="justify">
XXXII
<p align="justify">Sciolto il consiglio di guerra, Curione convoca l'assemblea dei soldati.
Ricorda quale ardore è stato riscontrato in loro presso Corfinio
da
Cesare, che, col loro aiuto ed esempio, ha occupato gran parte d'Italia.
"Tutti i municipi, uno dopo l'altro", dice, "hanno seguito voi e la
vostra condotta e, non senza ragione, Cesare su voi espresse giudizi
molto favorevoli, i suoi nemici invece molto severi. Pompeo infatti,
pure senza essere stato vinto in alcuna battaglia, traendo un infausto
auspicio dal vostro comportamento ha lasciato l'Italia; Cesare ha
affidato alla vostra lealtà me, a lui molto caro, la provincia
di Sicilia e l'Africa, senza le quali Roma e l'Italia non possono essere
difese. Ora
vi sono coloro che vi esortano a ribellarvi a noi. Che cosa infatti
vi è di più desiderabile per loro che contemporaneamente
sopraffare noi e
legare voi con la complicità di una azione scellerata? O nella
loro ira che cosa di peggio possono augurare per voi se non questo, che
inganniate quelli che riconoscono di esservi in tutto debitori e vi
diate nelle mani di chi pensa di essere perduto per causa vostra? E poi
non
avete udito le imprese di Cesare in Spagna? Due eserciti messi in fuga;
due generali vinti; due province sottomesse; questo è ciò
che è stato
fatto in quaranta giorni, dal momento in cui Cesare è giunto
al cospetto degli avversari. Forse che coloro che non sono stati in grado
di
opporre resistenza quando avevano le forze intatte, ora che sono in
rovina potrebbero resistere? Voi poi, che avete seguito Cesare quando
la vittoria era incerta, ora che ormai la sorte della guerra è
decisa, quando dovreste ricevere il premio dei vostri servizi seguirete
il vinto?
Infatti essi dicono di essere stati abbandonati e traditi da voi e
rammentano il primo giuramento. Invero avete voi abbandonato L. Domizio
o L. Domizio voi? Non è forse vero che egli vi ha abbandonato
quando voi eravate pronti a subire l'estrema sorte? Non è forse
vero che di
nascosto a voi ha cercato di salvarsi fuggendo? Non è forse
vero che, traditi da lui, siete stati salvati dalla clemenza di Cesare?
Come
avrebbe potuto tenervi legati dal giuramento colui che, gettati i fasci
e deposto il comando, era egli stesso caduto, privato cittadino e
prigioniero, in potere altrui? Ecco un nuovo tipo di obbligo: disprezzare
quel giuramento dal quale siete vincolati e rispettare quello che è
stato sciolto per la capitolazione del comandante e per la perdita
dei diritti civili. Ma, credo, voi siete contenti di Cesare, malcontenti
di me.
Io non ho intenzione di parlare dei miei meriti nei vostri confronti,
che fino a ora sono minori di quanto io voglia e voi vi aspettiate, ma
tuttavia i soldati sono soliti chiedere il premio della loro fatica
sempre dopo l'esito della guerra e neppure voi dubitate quale esso sarà.
Perché invero dovrei passare sotto silenzio il mio zelo nell'adempiere
i doveri o la mia Fortuna, considerando a che punto finora sono
giunte le cose? Vi rincresce forse che io abbia trasportato l'esercito
sano e salvo, senza avere perso neppure una nave? Che, appena
arrivato, abbia sconfitto al primo assalto la flotta dei nemici? Che
due volte in due giorni sia risultato vittorioso in battaglie equestri?
Che
abbia stanato dal porto e dal golfo duecento navi da carico nemiche
e abbia ridotto i nemici a non potersi rifornire di viveri né per
via terra
né con le navi? Ripudiata questa Fortuna e questi comandanti,
seguirete voi l'ignominia di Corfinio, la fuga d'Italia, la resa della
Spagna,
presagi della guerra d'Africa? Quanto a me, volevo essere chiamato
soldato di Cesare, voi mi avete dato il titolo di comandante supremo.
Se vi pentite di ciò, rinuncio per voi al beneficio, restituite
a me il mio nome affinché non paia che mi abbiate dato quell'onore
per
oltraggiarmi.
<p align="justify">
XXXIII
<p align="justify">I soldati, scossi da questo discorso, di continuo lo interrompevano
mentre parlava: appariva evidente che essi sopportavano con grande
dolore il sospetto di tradimento; invero mentre egli si allontana dall'assemblea
tutti quanti lo esortano a essere coraggioso e a non esitare ad
attaccare battaglia in qualsiasi luogo e a mettere alla prova la loro
fedeltà e valore. In seguito a ciò, mutata l'opinione e la
volontà di tutti e
con il consenso generale, Curione stabilisce di affidare l'esito alla
battaglia, presentandosene appena l'opportunità; e il giorno seguente
fa
uscire le truppe dal campo e le colloca in ordine di combattimento
nel medesimo luogo dove si era fermato nei giorni precedenti. Neppure
Azzio Varo esita a condurre fuori le truppe per non lasciarsi sfuggire
l'occasione che gli capitava sia di provocare i soldati nemici sia di
combattere in posizione favorevole.
<p align="justify">
XXXIV
<p align="justify">Vi era fra i due eserciti, come si è detto sopra, una valle,
non molto grande, ma era difficile e ripida la via per salirvi. L'uno e
l'altro dei
comandanti aspettava per attaccare battaglia in posizione più
favorevole, nel caso le milizie nemiche avessero deciso di attraversarla
...
Frattanto dal lato sinistro di P. Azzio si vedeva tutta la cavalleria
e, mescolati ad essa, numerosi armati alla leggera scendere nella valle.
Contro di essi Curione lancia la cavalleria e due coorti di Marrucini;
la cavalleria nemica non resse il loro primo impeto, ma, a briglia
sciolta, trovò rifugio presso i suoi; i fanti armati alla leggera,
abbandonati da coloro con i quali si erano lanciati all'assalto, venivano
circondati e uccisi dai nostri. Tutto l'esercito di Varo, rivolto da
questa parte, vedeva la fuga e l'annientamento dei suoi. Allora Rebilo,
luogotenente di Cesare, che Curione aveva condotto con sé dalla
Sicilia, poiché sapeva essere grande esperto di arte militare, disse:
"Curione, vedi il nemico atterrito; perché indugi ad approfittare
dell'occasione?". Ed egli, dopo avere detto ai soldati solo questo, di
tenere
a mente ciò che il giorno prima gli avevano promesso, ordina
di seguirlo e si slancia davanti a tutti. La valle era così impervia
che i primi
non riuscivano facilmente a salire senza il sostegno dei compagni.
Ma i soldati di Azzio, cui la fuga e la strage dei loro aveva colmato
l'animo di terrore, non pensavano affatto a resistere e si vedevano
già ormai tutti quanti circondati dalla cavalleria. E così,
prima che si
potesse tirare una freccia o che i nostri avanzassero oltre, tutta
la schiera di Varo volse le spalle e cercò rifugio nel campo.
<p align="justify">
XXXV
<p align="justify">Durante questa fuga un Peligno, di nome Fabio, che aveva uno dei gradi
più bassi dell'esercito di Curione, raggiunta la prima fila dei
fuggitivi, andava in cerca di Varo chiamandolo per nome ad alta voce
sì da sembrare essere uno dei suoi soldati e volerlo avvertire e
parlargli. Quando Varo, dopo essere stato più volte chiamato,
lo vide, si fermò, e chiese chi fosse e che cosa volesse, quello
tirò un colpo
di spada al fianco e mancò poco che uccidesse Varo; egli, alzato
lo scudo per difendersi dall'attacco, evitò questo pericolo. Fabio
circondato dai soldati che erano più vicini viene ucciso. Le
porte dell'accampamento vengono ostruite da una moltitudine disordinata
di
fuggitivi e viene impedito il passaggio; muoiono più soldati
in quel luogo senza ricevere ferita che in battaglia o durante la fuga
e non mancò
molto che venissero scacciati dal campo; alcuni uomini, senza interrompere
la corsa, si diressero verso la città. Ma l'accesso era allora
impedito per un verso dalla natura del luogo e dalle fortificazioni
e per l'altro dal fatto che i soldati di Curione, usciti per combattere,
mancavano di quei mezzi necessari per espugnare il campo. E così
Curione riconduce l'esercito nell'accampamento con tutti i suoi soldati
incolumi, eccetto Fabio; mentre fra i nemici ne furono uccisi circa
seicento e feriti mille. Alla partenza di Curione tutti costoro e molti
altri,
che si fingevano feriti, lasciano l'accampamento e si rifugiano, per
la paura, nella città. Varo, accortosi di ciò, visto il terrore
dell'esercito,
lasciati nel campo un trombettiere e poche tende per ingannare il nemico,
verso mezzanotte, in silenzio, riconduce l'esercito in città.
<p align="justify">
XXXVI
<p align="justify">Il giorno successivo Curione intraprende l'assedio di Utica e il suo
accerchiamento con un vallo. Vi era nella città una moltitudine
non
avvezza alla guerra, per il lungo periodo di pace; gli Uticensi grazie
ad alcuni benefici ricevuti da Cesare gli erano molto favorevoli; la
colonia di cittadini romani era formata da varie classi; grande era
il terrore che avevano prodotto le battaglie precedenti. E così
già tutti
parlavano apertamente di resa e trattavano con P. Azzio perché
con la sua ostinazione non volesse mettere in pericolo la sorte di tutti.
Durante queste trattative, giunsero ambasciatori mandati dal re Giuba
per annunciare che egli era vicino con grandi truppe e per esortarli a
custodire e difendere la città. Questa notizia confortò
il loro animo sconvolto.
<p align="justify">
XXXVII
<p align="justify">La medesima notizia veniva annunciata a Curione, ma per un certo tempo
non ci poté credere tanto grande era la fiducia che aveva nella
sua fortuna. E già da messaggeri e da lettere venivano riferiti
in Africa i successi di Cesare in Spagna. Esaltato da queste notizie pensava
che il re non avrebbe tentato nulla contro di lui. Ma quando venne
a sapere da fonti certe che le truppe di Giuba distavano da Utica meno
di venticinque miglia, lasciate le opere di fortificazione, si rifugiò
nel Campo Cornelio. Cominciò ad ammassare qui frumento, a fortificare
il
campo, a radunare legname e inviò subito in Sicilia l'ordine
di mandargli due legioni e il resto della cavalleria. L'accampamento era
adattissimo a condurre la guerra ad oltranza per la natura del luogo
e il modo in cui era fortificato, per la vicinanza del mare, per
l'abbondanza di acqua e di sale, di cui una grande quantità
era stata portata colà dalle vicine saline. Il legname non poteva
mancare per la
quantità di alberi, non poteva mancare il frumento di cui erano
pieni i campi. E così, col consenso di tutti i suoi, Curione si
apprestava ad
aspettare le rimanenti truppe e a trascinare in lungo la guerra.
<p align="justify">
XXXVIII
<p align="justify">Definito ciò e approvati questi piani, Curione viene a sapere
da alcuni disertori della città che Giuba, richiamato da una guerra
con un
popolo vicino e da controversie con gli abitanti di Leptis, si era
fermato nel suo regno e che il suo prefetto Saburra, che era stato mandato
con poche truppe, era vicino a Utica. Credendo sconsideratamente a
queste fonti, muta piano e stabilisce di risolvere la questione con il
combattimento. Molto contribuiscono a questa decisione la giovinezza,
il grande coraggio, i successi del passato, la speranza di condurre a
buon fine l'impresa. Mosso da ciò, sul fare della notte manda
tutta la cavalleria verso l'accampamento dei nemici nei pressi del fiume
Bagrada; di tale campo era capo Saburra, di cui prima si era detto;
ma il re con tutte le milizie gli teneva dietro e si era fermato a una
distanza di sei miglia da Saburra. I cavalieri, inviati da Curione,
compiono di notte il cammino e assaltano i nemici che, impreparati, non
se
lo aspettavano. I Numidi, secondo un'abitudine dei barbari, si erano
sdraiati qua e là senza alcun ordine. Assalitili mentre erano immersi
nel
sonno e sparpagliati, ne uccidono un gran numero; molti fuggono in
preda al terrore. Compiuta questa azione i cavalieri fanno ritorno da
Curione e gli conducono i prigionieri.
<p align="justify">
XXXIX
<p align="justify">Curione con tutte le milizie prima del giorno era uscito dal campo lasciandovi
di guardia cinque coorti. Avanzato per sei miglia, incontra i
cavalieri e viene a conoscenza della loro azione; chiede ai prigionieri
chi è a capo del campo di Bagrada; rispondono Saburra. Per la fretta
di terminare il viaggio tralascia di chiedere altre informazioni e,
volgendosi alle schiere più vicine, dice: "Vedete, o soldati, che
le parole dei
prigionieri collimano con quelle dei disertori? Il re è lontano,
poche sono le milizie inviate e queste non hanno potuto tenere testa a
pochi
cavalieri. Dunque affrettatevi verso la preda, verso la gloria, in
modo che io possa già cominciare a pensare ai vostri premi e a dimostrarvi
la mia riconoscenza". L'impresa che i cavalieri avevano compiuta, per
se stessa, era veramente grande, sopra tutto se il loro esiguo numero
veniva paragonato a una moltitudine così grande di nemici. Tuttavia
tale azione era ricordata dagli stessi con troppa esagerazione, così
come gli uomini di solito volentieri parlano dei propri meriti. Inoltre
venivano messe in bella mostra molte spoglie, venivano esibiti uomini e
cavalieri prigionieri sicché ogni indugio sembrava essere un
ritardo per la vittoria. E così alla speranza di Curione si aggiungeva
l'ardore dei
soldati. Ordina ai cavalieri di seguirlo e accelera la marcia per potere
assalire i nemici atterriti quanto mai per la fuga. Ma i cavalieri, sfiniti
per la marcia di tutta la notte, non potevano stargli dietro e si fermavano
gli uni qui gli altri là. Neppure ciò diminuiva la speranza
di Curione.
<p align="justify">
XL
<p align="justify">Giuba, informato da Saburra dello scontro notturno, gli manda in aiuto
duemila cavalieri spagnoli e galli che era solito tenere con sé
a
guardia della propria persona, e quella parte di fanti in cui aveva
più fiducia. Egli stesso con le rimanenti milizie e sessanta elefanti
tiene
dietro con passo più lento. Saburra, sospettando che si avvicinasse
lo stesso Curione poiché era stata mandata avanti la cavalleria,
schiera
fanti e cavalieri e ordina loro di indietreggiare a poco a poco e ritirarsi
fingendo paura; egli, quando fosse necessario, avrebbe dato il
segnale di combattimento, ordinando ciò che avesse compreso
che la situazione richiedeva. Curione fa scendere le milizie dalle alture
alla
pianura; infatti nel suo animo, poiché egli credeva che i nemici
fossero in fuga, l'impressione dell'attuale circostanza si aggiungeva alla
precedente speranza.
<p align="justify">
XLI
<p align="justify">Quando si fu allontanato alquanto da queste alture, poiché l'esercito,
dopo avere percorso sedici miglia, era ormai sfinito dalla stanchezza,
si fermò. Saburra dà il segnale ai suoi, schiera l'esercito
in ordine di battaglia e incomincia ad aggirarsi fra le schiere, esortandole;
ma
impiega la fanteria solo in seconda linea tanto per fare impressione
col numero, lanciando invece all'attacco la cavalleria. Curione non viene
meno al suo dovere ed esorta i suoi a riporre nel valore ogni speranza.
Né ai soldati, sebbene stanchi, né ai cavalieri, sebbene
pochi e sfiniti
dalla fatica, difettavano zelo e valore per combattere; ma i cavalieri
erano in tutto duecento, poiché gli altri si erano fermati durante
la
marcia. Costoro, ovunque andavano all'attacco, costringevano il nemico
a retrocedere, ma non erano in grado di inseguire i fuggitivi troppo
oltre né di incitare i cavalli a maggiore foga. Ma la cavalleria
nemica incomincia a circondare la nostra schiera da entrambi i lati e ad
assalirla alle spalle. Ogni qual volta delle coorti avanzavano all'attacco
staccandosi dallo schieramento, i Numidi freschi di forze
velocemente sfuggivano all'assalto dei nostri e le circondavano e le
tagliavano fuori mentre tentavano di rientrare di nuovo nei loro ranghi.
Così non appariva sicuro né mantenere la posizione e
conservare lo schieramento né avanzare all'attacco e tentare la
sorte. Le milizie
nemiche aumentavano di continuo per gli aiuti inviati dal re; ai nostri
venivano meno le forze per la stanchezza e quelli che erano stati feriti
non erano in grado né di uscire dalla schiera né di rifugiarsi
in un luogo sicuro, poiché tutto l'esercito era stretto in una morsa,
circondato
dalla cavalleria nemica. Costoro, disperando della propria salvezza,
come sono soliti fare gli uomini in fin di vita, o commiseravano la
propria morte o raccomandavano i propri familiari se mai la Fortuna
avesse potuto salvare qualcuno di essi dal quel pericolo. Ovunque non
vi era altro che paura e pianto.
<p align="justify">
XLII
<p align="justify">Curione, quando capisce che non si dà ascolto né alle
sue esortazioni né alle sue preghiere, essendo tutti attanagliati
dal terrore, pensando
che, vista la situazione disastrosa, vi era una sola via di salvezza,
ordina a tutti di occupare i colli vicini e di portarvi le insegne. Ma
questi
vengono occupati dalla cavalleria inviata da Saburra. Allora invero
i nostri giungono alla massima disperazione e una parte di essi in fuga
viene uccisa dalla cavalleria, una parte s'accascia a terra pure senza
ferite. Gneo Domizio, comandante della cavalleria, schierandosi con
pochi uomini attorno a Curione, lo esorta a cercare salvezza nella
fuga e a tornare nel campo, e gli promette di non abbandonarlo. Ma
Curione dichiara che mai, dopo avere perduto l'esercito che Cesare
gli aveva affidato con fiducia, sarebbe tornato al suo cospetto e così,
mentre combatte, viene ucciso. Pochissimi cavalieri si salvano dalla
battaglia; ma quelli che, come si è detto, si erano fermati alla
retroguardia per ristorare i cavalli, resisi conto da lontano della
fuga dell'esercito intero, incolumi ritornano al campo. I fanti, dal primo
all'ultimo, vengono tutti uccisi.
<p align="justify">
XLIII
<p align="justify">Conosciuti tali fatti, il questore Marco Rufo, lasciato da Curione nel
campo, esorta i suoi a non perdersi d'animo. Quelli lo pregano e lo
scongiurano di riportarli in Sicilia con le navi. Lo promette e ordina
ai comandanti delle navi di tenere, sul fare della sera, tutte le lance
ancorate presso il lido. Ma il terrore di tutti fu così grande
che gli uni dicevano che le truppe di Giuba erano vicine, gli altri che
Varo era
addosso con le legioni e già scorgevano la polvere di quelli
che sopraggiungevano, mentre non accadeva proprio nulla di tutto ciò,
altri
ancora supponevano che la flotta nemica in breve tempo sarebbe giunta
al volo. E così, poiché erano tutti sconvolti, ognuno pensava
a se
stesso. Coloro che erano sulle navi da guerra acceleravano la partenza.
La loro fuga istigava i comandanti delle navi da carico; solo poche
barchette si radunavano per eseguire il loro compito, come era stato
ordinato. E sul lido affollato tanta era la gara a chi, in tale moltitudine,
per primo riuscisse a imbarcarsi, che alcune imbarcazioni affondavano
per il peso della gente, altre tardavano ad avvicinarsi, temendo la
stessa fine.
<p align="justify">
XLIV
<p align="justify">Per questi motivi accadde che solo pochi soldati e padri di famiglia,
che erano influenti per autorità o suscitavano commiserazione o
erano
in grado di raggiungere a nuoto le navi, furono imbarcati e giunsero
sani e salvi in Sicilia. Le altre truppe, inviati di notte a Varo dei
centurioni in qualità di ambasciatori, si consegnarono a lui.
Il giorno dopo Giuba, vedendo dinanzi alla città le coorti di questi
soldati,
dichiarò pubblicamente che erano sua preda di guerra e ordinò
che una gran parte di loro venisse uccisa; pochi soldati, da lui scelti,
furono
mandati nel suo regno, sebbene Varo lamentasse, senza però osare
opporsi, che egli offendeva la sua lealtà. Lo stesso re, entrato
a cavallo
in città, seguito da parecchi senatori, fra i quali Servio Sulpicio
e Licinio Damasippo, in pochi giorni stabilì e ordinò che
cosa voleva si
facesse in Utica. E dopo pochi giorni ritornò con tutte le milizie
nel suo regno.

 
 </span>
</div>

</body>
</html>

