<!DOCTYPE HTML PUBLIC "-//W3C//DTD HTML 4.01 Transitional//IT">
<HTML>
<HEAD>
   <link rel="schema.DC" href="http://purl.org/DC/elements/1.0/" title="The Dublin Core metadata Element Set" />
   <meta http-equiv="Content-Type" content="text/html; charset=iso-8859-1" >
   <META NAME="DC.Title" CONTENT="Traduzioni multilingua: Gaio Giulio Cesare">
	<META NAME="DC.Creator" CONTENT="Piero Dalle Pezze">
	<META NAME="DC.Creator.Address" CONTENT="">
	<META NAME="DC.Date.Creation" CONTENT="2000-12-03">
	<META HTTP-EQUIV="DC.Date.X-MetadataLastModified" CONTENT="2008-01-31">
	<META NAME="DC.Type" CONTENT="text">
	<META NAME="DC.Format" CONTENT="text/html">
	<META NAME="DC.Identifier" CONTENT="">
	<META NAME="DC.Language" CONTENT="it;en;de">
	<META NAME="DC.Subject" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <META NAME="DC.Description.TableofContents" LANG="it" 
         CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="DC.Description.TableofContents" LANG="en"
         CONTENT="Translation in English, Italian and German of latin authors: Caesar, Sallustius, Cicero, Tacitus, Catullus">
   <META NAME="generator" CONTENT="GNU/EMACS">
   <META NAME="description" CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="keywords" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <TITLE>Traduzioni latine multilingua: Gaio Giulio Cesare</TITLE>
   <LINK rel="stylesheet" type="text/css" href="../style.css">
   <LINK lang="it" title="Traduzioni latine multilingua: Gaio Giulio Cesare" rel="alternate" hreflang="it" href="Cesare.htm">
   <LINK lang="en" title="Latin translations: Gaius Giulius Caesar" rel="alternate" hreflang="en" href="CesareEn.htm">
   <base target="RIGHT">
</HEAD>

<body>

<div id="top-left">
<span>

<!-- Search Freefind -->
<TABLE>
<TD>
<FORM ACTION="http://search.freefind.com/find.html" METHOD="GET" target="_top">
<A HREF="http://search.freefind.com/find.html?id=73359458">Search this site</A> or 
<A HREF="http://search.freefind.com/find.html?id=73359458&t=w">the web</a> powered by 
<A HREF="http://www.freefind.com">FreeFind</A>
<INPUT TYPE="HIDDEN" NAME="id" SIZE="-1" VALUE="73359458">
<INPUT TYPE="HIDDEN" NAME="pid" SIZE="-1" VALUE="r">
<INPUT TYPE="HIDDEN" NAME="mode" SIZE="-1" VALUE="ALL"><br>
<INPUT TYPE="SUBMIT" VALUE="Cerca"> <INPUT TYPE="TEXT" NAME="query" SIZE="25"><br><br>
<input type="SUBMIT" name="sitemap" value="Mappa del Sito"> <br>
<input type="radio" name="t" value="s" CHECKED>Ricerca nel Sito
<input type="radio" name="t" value="w">Ricerca nel Web
</FORM></TD></TABLE>
<A HREF="http://search.freefind.com/find.html?id=73359458&m=0&p=0">Mappa del Sito</A>   
<A HREF="http://search.freefind.com/find.html?id=73359458&w=0&p=0">What's New</A>   
<A HREF="http://search.freefind.com/find.html?id=73359458">Cerca</A>
<!-- Search Freefind -->
</span>
</div>

<div id="top">
<span><center>
    <h1>GAIO GIULIO CESARE</h1> 
    <h2>- De bello civili (1) -</h2>
</CENTER></span>
</div>

<div id="top-right">
<span>
<a href="http://www3.clustrmaps.com/counter/maps.php?url=http://digilander.libero.it/jackdanielspl/Cesare.htm" id="clustrMapsLink"><img src="http://www3.clustrmaps.com/counter/index2.php?url=http://digilander.libero.it/jackdanielspl/Cesare.htm" style="border:0px;" alt="Locations of visitors to this page" title="Locations of visitors to this page" id="clustrMapsImg" />
</a>
<script type="text/javascript">
function cantload() {
img = document.getElementById("clustrMapsImg");
img.onerror = null;
img.src = "http://www2.clustrmaps.com/images/clustrmaps-back-soon.jpg";
document.getElementById("clustrMapsLink").href = "http://www2.clustrmaps.com";
}
img = document.getElementById("clustrMapsImg");
img.onerror = cantload;
</script>
<!-- CQ Counter code start -->
<script type="text/javascript" language="javascript"><!-- 
_n=navigator.appName; _t=new Date(); function t() { document.write( 
"<img src=\"http://1it.cqcounter.com/cgi-bin/c?_id=750614&_z=4&_r="+
_r+"&_c="+_c+"&_j="+_j+"&_t="+(_t.getTimezoneOffset())+
"&_l="+escape(document.referrer)+"\" height=15 width=70 "+
"border=0>");} _c="0"; _r="0"; _j="U";//--></script>
<script type="text/javascript" language="javascript1.2"><!-- 
_b=screen; _r=_b.width; _n!="Netscape"?_c=_b.colorDepth : _c=_b.pixelDepth;
navigator.javaEnabled()?_j="Y":_j="N";//--></script>
<a href="http://it.cqcounter.com/cgi-bin/s?_id=750614" 
target="_top"><script type="text/javascript" language="javascript"><!-- 
t(); //--></script><noscript><img width=70 height=15 border=0 alt="" 
src="http://1it.cqcounter.com/cgi-bin/c?_id=750614&_z=4"></noscript></a>
<!-- CQ Counter code end -->
</span>
</div>

<div id="left" lang="it">
<span>
<h3>HOME PAGE: [<A href="../Cesare.htm">Italian</A>][<A href="../CesareEn.htm">English</A>]</<h3>
<h3>Opere di Cesare:</h3>
<ul>
<li><a href="bellogallico.html">De bello gallico</a></li>
<li><a href="bellocivili.html">De bello civili</a></li>
<li><a href="bellohis.html">De bello hispaniensi</a></li>
<li><a href="belloafr.html">De bello africo</a></li>
<li><a href="belloale.html">De bello alexandrino</a></li>
</ul>
<h3>Altri autori latini:</h3>
<ul>
<li><a href="catullus.html">Catullo</a></li>
<li><a href="cicero.html">Cicerone</a></li>
<li><a href="horatius.html">Orazio</a></li>
<li><a href="ovidius.html">Ovidio</a></li>
<li><a href="sallustius.html">Sallustio</a></li>
<li><a href="tacitus.html">Tacito</a></li>
</ul>

<h3><a href="links.html">Links esterni utili</a></h3>
</span>
</div>


<div id="right">
 <span>




<p align="justify">I
<p align="justify">Dopo che la lettera di Cesare fu consegnata ai consoli, si ottenne con
difficoltà, nonostante la forte insistenza dei tribuni della plebe,
che
essa fosse letta in senato; non si poté invece ottenere che
se ne discutesse ufficialmente. I consoli presentano una relazione sulla
situazione
dello stato. Il console L. Lentulo aizza il senato; promette di non
fare mancare il suo sostegno allo stato, se i senatori vorranno esprimere
il
loro parere con coraggio e forza; ma se essi hanno riguardo per Cesare
e ricercano il suo favore, come hanno fatto nei tempi passati, egli
prenderà posizione nel proprio interesse senza sottostare all'autorità
del senato; del resto anch'egli ha modo di trovare rifugio nel favore e
nell'amicizia di Cesare. Con il medesimo tono si esprime Scipione:
è intenzione di Pompeo difendere lo stato, se il senato lo asseconda;
ma
se il senato esita o agisce con troppa mollezza, invano implorerà
il suo aiuto, se in seguito lo vorrà.
<p align="justify">
II
<p align="justify">Questo discorso di Scipione, poiché la seduta del senato si teneva
in città e Pompeo era vicino, sembrava uscire dalle labbra dello
stesso
Pompeo. Qualcuno aveva espresso un parere più moderato, come
in un primo tempo M. Marcello che, presa la parola in quell'intervento,
sostenne che non era il caso di discutere della cosa in senato prima
che si facessero in tutta Italia leve e si arruolassero eserciti, sotto
la cui
protezione il senato avrebbe osato decretare con sicurezza e liberamente
il proprio volere; come M. Calidio, che proponeva che Pompeo
tornasse nelle sue province, perché non vi fosse motivo di ricorso
alle armi; Cesare temeva, egli diceva, che, essendogli state sottratte
due
legioni, Pompeo le trattenesse presso la città, tenendole di
riserva con intenzioni ostili nei suoi confronti; come M. Rufo, che faceva
suo il
parere di Calidio, addirittura mutandone solo poche parole. Tutti costoro,
travolti dalla clamorosa protesta del console L. Lentulo, erano
oggetto di violenti attacchi. Lentulo dichiarò di non avere
assolutamente intenzione di mettere in votazione la mozione di Calidio;
Marcello,
atterrito dalle clamorose proteste, ritirò la sua. Così
la maggior parte dei senatori, trascinata dalle grida del console, dalla
paura che
suscitava la vicinanza dell'esercito, dalle minacce degli amici di
Pompeo, pur controvoglia e per costrizione, approva la proposta di
Scipione: che Cesare, prima di un dato giorno, smobiliti l'esercito;
se non lo fa, risulti chiaro che egli ha intenzione di agire contro lo
stato.
Fanno opposizione i tribuni della plebe, M. Antonio e Q. Cassio. Subito
si pone in discussione il veto dei tribuni. Vengono espressi pareri
pesanti; quanto più ciascuno parla con arroganza e durezza,
tanto più è colmato di lodi dagli avversari di Cesare.
<p align="justify">
III
<p align="justify">Conclusa verso sera la seduta del senato, tutta la classe dei senatori
viene convocata da Pompeo fuori della città. Pompeo loda i risoluti
e li
incoraggia per l'avvenire, rimprovera e sprona quelli troppo esitanti.
Da ogni parte, con la speranza di ricompense e di promozioni,
vengono richiamati alle armi molti soldati delle vecchie truppe di
Pompeo; sono richiamati in servizio molti soldati provenienti dalle due
legioni consegnate da Cesare. La città si riempie di commilitoni
di Pompeo, di tribuni, di centurioni, richiamati in servizio. Tutti gli
amici dei
consoli, i clienti di Pompeo e coloro che avevano vecchi rancori verso
Cesare vengono radunati nel senato; le loro grida e il loro accorrere
in massa atterriscono i più deboli, rassicurano gli incerti;
ai più invero è sottratto il potere di deliberare liberamente.
Il censore L. Pisone, e
parimenti il pretore L. Roscio, si dichiarano disponibili ad andare
da Cesare, per metterlo al corrente di questi avvenimenti; chiedono sei
giorni di tempo per portare a termine la missione. Da alcuni viene
anche proposto di inviare ambasciatori a Cesare, che gli espongano il
volere del senato.
<p align="justify">
IV
<p align="justify">A tutte queste proposte fa resistenza e opposizione l'intervento del
console, di Scipione e di Catone. Vecchi rancori nei riguardi di Cesare
e il dolore del suo insuccesso elettorale aizzano Catone. Lentulo è
mosso dalla grande quantità di debiti, dalla speranza di avere un
esercito
e delle province e dai doni degli aspiranti al titolo di re. Tra i
suoi si vanta di star per diventare un secondo Silla nelle cui mani ritornerà
il
potere supremo. Stimola Scipione una medesima speranza di governo di
province e di comando di eserciti che, per legami di parentela,
pensa di potere dividere con Pompeo; e nello stesso tempo lo stimolano
il timore di processi e la propria vanità e l'adulazione dei potenti
che in quel tempo avevano grandissima influenza nello stato e nei tribunali.
Lo stesso Pompeo, incitato dagli avversari di Cesare e poiché
non voleva che nessuno gli fosse pari per prestigio, si era del tutto
allontanato dalla sua amicizia e si era riconciliato con comuni avversari,
che, in gran parte, egli stesso aveva procurato a Cesare al tempo della
loro parentela. Contemporaneamente, indotto dal disonore di avere
trattenuto a sostegno della propria influenza e supremazia politica
due legioni destinate all'Asia e alla Siria, manovrava affinché
la contesa
fosse condotta a un confronto armato.
<p align="justify">
V
<p align="justify">Per queste ragioni tutto viene fatto in fretta e confusamente. Non si
dà tempo ai congiunti di Cesare di informarlo né viene concessa
ai
tribuni della plebe la possibilità di allontanare da sé
il pericolo né di conservare il supremo diritto di veto, che L.
Silla aveva loro lasciato;
ma, dopo solo sette giorni, sono costretti a pensare alla propria incolumità,
la qual cosa quei turbolentissimi tribuni della plebe dei tempi
passati solevano prendere in esame e temere solo all'ottavo mese delle
loro funzioni. Si giunge precipitosamente a quel gravissimo ed
estremo decreto del senato, al quale prima mai si ricorse nonostante
l'audacia dei relatori se non, per così dire, quando la città
fu in mezzo
alle fiamme e quando si disperò della salvezza di tutti: provvedano
i consoli, i pretori, i tribuni della plebe e i proconsoli che sono vicini
alla
città affinché lo stato non subisca alcun danno. Ciò
viene registrato con decreto del senato il 7 gennaio. E così nei
primi cinque giorni in cui
si poterono tenere le sedute del senato, dal giorno in cui Lentulo
diede inizio al proprio consolato, fatta eccezione per i due giorni dedicati
al comizio, si prendono gravissime e rigorosissime delibere nei confronti
del potere militare di Cesare e di persone assai ragguardevoli, i
tribuni della plebe. Subito i tribuni della plebe fuggono da Roma e
si rifugiano presso Cesare. In quel tempo egli era a Ravenna e attendeva
risposte alle sue così moderate richieste, sperando che, per
un senso di umana moderazione, il conflitto si potesse risolvere pacificamente.
<p align="justify">
VI
<p align="justify">Nei giorni successivi, le sedute del senato si tengono fuori Roma. Pompeo
presenta quelle medesime proposte che aveva fatto conoscere
per bocca di Scipione; loda la fermezza e la coerenza del senato; enumera
le sue forze; afferma di avere pronte dieci legioni; inoltre di
avere appreso e accertato che i soldati sono ostili a Cesare: non li
si può indurre a difenderlo o, soltanto, a seguirlo. Circa le altre
questioni
viene proposto al senato quanto segue: si facciano leve in tutta Italia;
Fausto Silla sia mandato in Mauritania come propretore; sia data
facoltà a Pompeo di usare il denaro dell'erario pubblico. Si
presentano proposte anche nei riguardi del re Giuba: sia dichiarato alleato
e
amico. Marcello nega di potere per il momento sottoscrivere la proposta.
Filippo, tribuno della plebe, pone il veto alla mozione relativa a
Fausto. Vengono registrati i decreti del senato riguardanti gli altri
punti. A privati vengono assegnate le province, due consolari, le altre
pretorie. A Scipione tocca in sorte la Siria, a L. Domizio la Gallia.
Filippo e Cotta vengono esclusi per manovre di parte e i loro nomi non
sono posti nell'urna. In tutte le altre province vengono inviati pretori.
E non attendono - come era accaduto negli anni precedenti - che il
loro potere sia ratificato dal popolo, e, con addosso il paludamento
di porpora, dopo avere fatto i sacrifici rituali, escono dalla città.
I
consoli, cosa non mai accaduta prima, ... si allontanano dalla città
e privati cittadini, contrariamente a ogni esempio del passato, tengono
littori in città e sul Campidoglio. In tutta Italia si fanno
leve, si obbliga a fornire armi, si esige denaro dai municipi, denaro viene
sottratto dai
templi, tutte le leggi divine e umane vengono sovvertite.
<p align="justify">
VII
<p align="justify">Cesare, venuto a conoscenza di questi fatti, parla ai soldati. Rammenta
gli affronti fattigli dagli avversari in ogni tempo; e si duole che
Pompeo, per invidia e gelosia della sua gloria, sia stato da essi sedotto
e corrotto, mentre egli stesso lo ha sempre aiutato nella carriera e
ne è stato il sostenitore. Lamenta che è stato introdotto
un precedente, insolito nello stato, cioè che il veto dei tribuni,
che negli anni
addietro era stato ristabilito con le armi, con le armi ora venga infamato
e soffocato. Silla, pur avendo spogliato il potere dei tribuni di ogni
forza, tuttavia aveva lasciato libero il veto; Pompeo, che sembra avere
restituito i privilegi perduti, ha tolto anche quelli che i tribuni hanno
avuto in passato. Ogniqualvolta si decretò che i magistrati
provvedessero affinché lo stato non ricevesse alcun danno (e con
questa formula
e con questo decreto il popolo romano veniva chiamato alle armi), ciò
fu fatto in caso di leggi perniciose, di azioni di forza dei tribuni, di
sommosse popolari, con l'occupazione di templi e di posizioni dominanti;
e rammenta che questi fatti del passato sono stati espiati con la
morte di Saturnino e dei Gracchi. In quel tempo nulla di questo fu
fatto e neppure pensato: non fu promulgata nessuna legge, non vi fu inizio
di ricorso al popolo, non venne fatta alcuna sommossa. Esorta i soldati
a difendere dagli avversari la reputazione e l'onore del comandante
sotto la cui guida, durante nove anni, hanno servito fedelmente lo
stato e combattuto moltissime battaglie con esito favorevole, hanno
portato pace in tutta la Gallia e la Germania. Elevano un grido di
approvazione i soldati della XIII legione che era presente (questa infatti
egli aveva richiamato all'inizio del disordine, le altre invece non
erano ancora giunte), proclamando di essere pronti a respingere le ingiurie
arrecate al loro comandante e ai tribuni della plebe.
<p align="justify">
VIII
<p align="justify">Cesare, conosciuta la disposizione d'animo dei soldati, si dirige con
quella legione a Rimini e qui incontra i tribuni della plebe che presso
di
lui erano venuti a trovare rifugio; richiama dagli accampamenti invernali
le rimanenti legioni con l'ordine di seguirlo. Lì giunge il giovane
L.
Cesare, il cui padre era luogotenente di Cesare. Costui, terminato
il discorso su altri argomenti, per i quali era venuto, dichiara di avere
per
lui da parte di Pompeo messaggi di carattere privato: dice che Pompeo
vuole scusarsi dinanzi a Cesare, che non prenda per offesa
personale le azioni che egli ha compiuto per il bene dello stato; dice
che alle amicizie personali egli ha sempre anteposto l'interesse
pubblico. Anche Cesare, in considerazione della sua posizione, deve
per il bene dello stato sacrificare il proprio interesse e il proprio
risentimento e non adirarsi con gli avversari così violentemente
da risultare, sperando di danneggiarli, di danno allo stato. Aggiunge poche
considerazioni del medesimo tono che unisce alle scuse di Pompeo. Il
pretore Roscio presenta a Cesare quasi i medesimi argomenti e con
le medesime parole, dimostrando di essere stato ben istruito da Pompeo.
<p align="justify">
IX
<p align="justify">Era chiaro che tutto ciò non serviva a cancellare le offese;
tuttavia Cesare, approfittando di uomini adatti, tramite i quali poteva
trasmettere
il suo volere a Pompeo, chiede a entrambi, dal momento che gli hanno
riferito le ambascerie di Pompeo, di non rifiutarsi di riferire a lui
anche le sue richieste, per vedere se mai, con poca fatica, fossero
in grado di sanare grandi controversie e liberare dal timore tutta l'Italia.
Dice che egli ha sempre posto l'onore al primo posto, considerandolo
più importante della vita. Che ha provato dolore perché,
con atto
oltraggioso, gli è stato strappato dagli avversari un privilegio
concesso dal popolo romano e, privato di sei mesi di comando, egli è
stato
richiamato a Roma, benché il popolo avesse deliberato che nei
prossimi comizi si ritenesse valida la sua candidatura, pur se assente.
Tuttavia, per il bene dello stato, ha sopportato di buon grado questo
danno; quando ha mandato una lettera al senato, chiedendo che tutti i
comandanti venissero allontanati dagli eserciti, neppure questo ha
ottenuto. In tutta Italia si fanno arruolamenti, sono trattenute le due
legioni
che gli sono state sottratte col pretesto della guerra contro i Parti;
la popolazione è in armi. A che volgono tutte queste manovre se
non a
suo danno? Pur tuttavia egli è pronto a rassegnarsi e a tutto
sopportare per il bene dello stato. Pompeo se ne ritorni nelle sue province,
tutti
e due congedino gli eserciti, tutti in Italia lascino le armi, il popolo
venga liberato dal timore, siano garantiti al senato e al popolo romano
liberi comizi e l'esercizio della cosa pubblica. Perché ciò
si possa fare più facilmente e con patti sicuri, sanciti da giuramento,
o Pompeo si
avvicini o lasci che sia Cesare ad avvicinarsi; tutte le controversie
si potrebbero dirimere tramite contatti diretti.
<p align="justify">
X
<p align="justify">Assuntosi l'incarico, Roscio insieme a L. Cesare giunge a Capua, dove
trova i consoli e Pompeo; riferisce le richieste di Cesare. Dopo
essersi consultati, danno una risposta e, tramite loro, per iscritto
rimettono a Cesare le loro proposte, i cui punti principali sono questi:
Cesare ritorni in Gallia; si allontani da Rimini, congedi l'esercito;
Pompeo sarebbe andato in Spagna quando egli avesse eseguito questi
ordini. Nel contempo, fino a che non sarebbe stato certo che Cesare
avrebbe mantenuto le sue promesse, i consoli e Pompeo non
avrebbero interrotto gli arruolamenti.
<p align="justify">
XI
<p align="justify">Era proposta ingiusta esigere che Cesare si ritirasse da Rimini e ritornasse
nella sua provincia, mentre Pompeo conservava e le sue
province e le legioni altrui; pretendere che venisse congedato l'esercito
di Cesare, quando Pompeo faceva le leve; promettere di partire per
la sua provincia e non fissare la data della partenza, così
che, se anche, una volta terminato che fosse il proconsolato di Cesare,
non fosse
ancora partito, non sarebbe tuttavia apparso vincolato da alcuno scrupolo
di mentire; inoltre il non fissare una data per l'abboccamento e il
non promettere di incontrarlo facevano fortemente disperare dei propositi
di pace. E così manda M. Antonio da Rimini ad Arezzo con
cinque legioni; egli con due legioni si ferma a Rimini e qui si dispone
a fare leve; con una coorte per città si impossessa di Pisa, Fano,
Ancona.
<p align="justify">
XII
<p align="justify">Informato nel frattempo che il pretore Termo con cinque legioni tiene
Gubbio e che fortifica la città e che tutti gli Iguvini sono ottimamente
disposti nei suoi confronti, invia Curione con tre coorti che aveva
a Pisa e a Rimini. Venuto a conoscenza del loro arrivo, Termo, che non
si
fidava del consenso del municipio, ritira le coorti dalla città
e si dà alla fuga. I suoi soldati, durante la marcia, disertano
e se ne tornano a
casa. Curione si impadronisce di Gubbio col massimo consenso di tutti.
Conosciuti i fatti, confidando nei consensi dei municipi, Cesare
ritira dai presidi le coorti della tredicesima legione e marcia su
Osimo; questa posizione era tenuta da Azzio che vi aveva introdotto le
coorti
e faceva, mandando in giro senatori, leve in tutto il Piceno.
<p align="justify">
XIII
<p align="justify">Alla notizia dell'arrivo di Cesare, i decurioni di Osimo, in gran numero,
si recano da Azzio Varo; gli dichiarano che non spetta a loro
giudicare; che né loro né gli altri municipi possono
accettare che il comandante C. Cesare, benemerito dello stato, autore di
tante imprese,
sia tenuto lontano dalla città e dalle sue mura; Varo, dunque,
tenga conto del giudizio dei posteri e del proprio pericolo. Indotto da
queste
parole, Varo ritira dalla città il presidio che vi aveva introdotto
e si dà alla fuga. Pochi soldati dell'avanguardia di Cesare, dopo
averlo
inseguito, lo costrinsero a fermarsi. Attaccata battaglia, Varo viene
abbandonato dai suoi; una parte dei soldati se ne torna a casa; i
rimanenti raggiungono Cesare. Viene fatto prigioniero e condotto insieme
a quelli L. Pupio, centurione primipilo, che prima aveva avuto
quel medesimo grado nell'armata di Cn. Pompeo. Cesare, poi, si congratula
con i soldati di Azzio, lascia libero Pupio, ringrazia gli Osimati
e promette di serbare il ricordo del loro operato.
<p align="justify">
XIV
<p align="justify">Giunta notizia a Roma di questi fatti, si diffuse all'improvviso un
terrore tanto grande che il console Lentulo, che era andato ad aprire
l'erario e a prelevare, secondo le disposizioni del senato, il denaro
da dare a Pompeo, dopo avere aperto la sala in cui era conservata la
riserva del tesoro pubblico, subito se ne fuggì da Roma. Si
andava infatti falsamente dicendo che Cesare stava per sopraggiungere e
che i
suoi cavalieri erano vicini. Lentulo fu seguito dal collega Marcello
e dalla maggior parte dei magistrati. Cn. Pompeo, partito da Roma il
giorno prima, si dirigeva verso le legioni che aveva ricevuto da Cesare
e che aveva stanziato a svernare in Puglia. Gli arruolamenti intorno a
Roma vengono sospesi; a tutti risulta lampante che al di qua di Capua
non vi è sicurezza. Solamente a Capua ci si rincuora e si ritrova
il
coraggio e si incomincia ad arruolare i coloni che, in conseguenza
della legge Giulia, erano stati qui insediati. Vengono condotti in piazza
i
gladiatori della scuola gladiatoria di Cesare a Capua; Lentulo li rende
risoluti con la speranza di libertà; fornisce loro cavalli e dà
l'ordine di
seguirlo. In seguito, criticato dai suoi per tale iniziativa biasimata
da tutti, li divide, affinché fossero sorvegliati insieme agli schiavi
delle
comunità campane.
<p align="justify">
XV
<p align="justify">Cesare, uscito da Osimo, attraversa tutto l'Agro Piceno. Tutte le prefetture
di quella regione lo accolgono con grande entusiasmo e danno
ogni sorta di aiuto al suo esercito. Giungono da lui ambasciatori provenienti
anche da Cingoli, cittadina che era stata fondata da Labieno e
costruita con il suo denaro, e gli assicurano una completa e diligente
esecuzione degli ordini. Cesare fa richiesta di soldati; glieli inviano.
Nel
frattempo la dodicesima legione raggiunge Cesare. Alla testa di queste
due legioni egli si dirige ad Ascoli Piceno. Questa città era occupata
da Lentulo Spintere e dalle sue dieci coorti. Costui, alla notizia
dell'arrivo di Cesare, fugge via dalla città e nel tentativo di
trascinarsi dietro
le coorti viene abbandonato da gran parte dei soldati. Rimasto con
pochi uomini durante la marcia incontra Vibullio Rufo, che era stato
mandato da Pompeo nel Piceno per rassicurare gli abitanti. Vibullio,
venuto a conoscenza da lui della situazione del Piceno, si fa
consegnare i soldati e lo congeda. Così pure raggruppa dalle
regioni confinanti quante coorti può fra i soldati arruolati da
Pompeo; fra
questi raccoglie Lucilio Irro, in fuga da Camerino, con le sei coorti
che qui egli aveva tenuto di presidio. Con i soldati raccolti, forma tredici
coorti. E con esse, a marce forzate, giunge a Corfinio presso Domizio
Enobarbo e gli annuncia che Cesare con le due legioni è vicino.
Da
parte sua Domizio aveva messo insieme circa venti coorti, raccogliendo
uomini da Alba, dai Marsi, dai Peligni e dalle regioni confinanti.
<p align="justify">
XVI
<p align="justify">Dopo la capitolazione di Fermo e la cacciata di Lentulo, Cesare fa ricercare
i soldati che hanno disertato le file di Lentulo e ordina gli
arruolamenti. Egli stesso, dopo un solo giorno di sosta per gli approvvigionamenti,
marcia su Corfinio. Quando vi giunse, cinque coorti, che
Domizio Marso in precedenza aveva inviato dalla città, stavano
tagliando il ponte sul fiume distante dalla città circa tre miglia.
Qui
l'avanguardia di Cesare attaccò battaglia e in breve tempo i
soldati di Domizio furono scacciati dal fiume e costretti alla ritirata
in città.
Cesare, fatto attraversare il fiume alle legioni, si fermò presso
Corfinio e si accampò vicino alle mura.
<p align="justify">
XVII
<p align="justify">Domizio, venuto a conoscenza di come stavano i fatti, manda a Pompeo
in Puglia, con la promessa di grandi ricompense, uomini pratici del
posto con una lettera, per chiedere e supplicare di andare in suo soccorso:
"Con due eserciti, in luoghi stretti, è facile accerchiare Cesare
e
tagliargli l'approvvigionamento. Se Pompeo non viene in aiuto, egli
stesso e più di trenta coorti e un gran numero di senatori e cavalieri
romani si troveranno in pericolo". Nel frattempo Domizio, dopo avere
incoraggiato i suoi, dispone le macchine da guerra sulle mura e
assegna a ciascuno di essi un suo settore per la difesa della città;
ai soldati convocati in assemblea promette terreni di sua proprietà,
quindici iugeri a ciascuno e in quantità proporzionale ai centurioni
e ai soldati richiamati dal congedo.
<p align="justify">
XVIII
<p align="justify">Frattanto viene annunciato a Cesare che gli abitanti della città
di Sulmona, che dista da Corfinio sette miglia, desiderano obbedire ai
suoi
ordini, ma che ne sono impediti dal senatore Q. Lucrezio e da Azzio
Peligno, che con l'aiuto di sette coorti occupavano questa città.
Cesare invia colà M. Antonio con cinque coorti della tredicesima
legione. Gli abitanti di Sulmona, alla vista delle nostre insegne, aprirono
le
porte e tutti quanti, civili e soldati, uscirono esultanti incontro
ad Antonio. Lucrezio e Azzio balzarono giù dalle mura. Azzio, condotto
davanti ad Antonio, chiede di essere mandato da Cesare. Antonio fa
ritorno con le coorti e con Azzio il giorno stesso in cui era partito.
Cesare riunì quelle coorti al suo esercito e lasciò andare
Azzio sano e salvo. Nei primi giorni Cesare provvede a fortificare il suo
accampamento con grandi strutture di difesa, a fare giungere dai municipi
vicini provviste di frumento, in attesa delle altre truppe. Nei primi
tre giorni si uniscono a lui l'ottava legione, ventidue coorti formate
con i recenti arruolamenti in Gallia e circa trecento cavalieri, inviati
dal re
del Norico. Al loro arrivo pone un secondo accampamento dall'altra
parte della città, al cui comando mette Curione. Nei giorni successivi
provvede a cingere la città con un vallo e con bastioni. Il
lavoro è in gran parte ultimato quando fanno ritorno i messaggeri
inviati a
Pompeo.
<p align="justify">
XIX
<p align="justify">Letta attentamente la risposta, Domizio, dissimulandone il vero contenuto,
comunica in consiglio che Pompeo sarebbe presto giunto in loro
aiuto; esorta i presenti a non perdersi d'animo e ad allestire le strutture
di difesa della postazione. Lo stesso Domizio, in un colloquio
segreto con pochi suoi intimi, manifesta invece la decisione di darsi
alla fuga. Dal momento che il volto di Domizio non s'accordava con le
sue parole ed egli in ogni suo atto agiva con troppa esitazione e timidezza
rispetto al suo solito comportamento dei giorni precedenti e più
del solito si tratteneva molto a parlare in segreto con i suoi con
la scusa di doversi consigliare, mentre evitava le assemblee ufficiali
e le
riunioni, non si poté per troppo tempo nascondere e dissimulare
la verità. Pompeo infatti aveva risposto di non avere intenzione
di
trascinare la situazione alle estreme conseguenze; Domizio non era
andato a Corfinio per suo consiglio o per suo ordine: quindi, se ne
aveva possibilità, che facesse da lui ritorno con tutte le milizie.
Ma questo era impossibile per l'assedio e per le linee di fortificazione
attorno
alla città.
<p align="justify">
XX
<p align="justify">Divulgatosi il piano di Domizio, i soldati di stanza a Corfinio alle
prime luci della sera si appartano e, tramite i tribuni dei soldati, i
centurioni
e quelli che fra essi godevano di maggiore credito, così fra
loro discutono: sono assediati da Cesare; i lavori di fortificazione sono
quasi
terminati; il loro capo Domizio, con il quale sono rimasti, in lui
fiduciosi e pieni di speranza, li tradisce tutti e decide di fuggire; devono
pensare alla loro salvezza. In un primo tempo cominciano a non essere
d'accordo su queste decisioni i Marsi che s'impossessano di quella
parte della città che sembra la meglio fortificata; tra di essi
sorge un tale disaccordo da rischiare di venire alle mani e dirimere la
contesa
con le armi; ma poco tempo dopo, in seguito a uno scambio di messaggeri
da entrambe le parti, vengono a conoscenza di ciò che
ignoravano, il progetto di fuga di L. Domizio. Così, di comune
accordo, fanno uscire allo scoperto Domizio, lo circondano, lo prendono
prigioniero e mandano a Cesare ambasciatori, scelti tra di loro, per
comunicargli che sono pronti ad aprirgli le porte, a eseguire i suoi
ordini, a consegnare nelle sue mani L. Domizio vivo.
<p align="justify">
XXI
<p align="justify">Venuto a conoscenza di questi fatti, Cesare, sebbene giudicasse di grande
interesse impadronirsi al più presto della postazione e trasferire
nel proprio accampamento le legioni colà stanziate, per evitare
che o elargizioni o pressioni o false notizie facessero mutare volere (infatti
in
guerra spesso da avvenimenti di poco conto nascono grandi pericoli),
temendo tuttavia che l'ingresso dei soldati, con il favore della notte,
agevolasse il saccheggio della città, colma di lodi gli ambasciatori
che erano da lui giunti, li rimanda in città, dà loro ordine
di vigilare porte e
mura. Egli stesso dispone i soldati su quelle strutture di fortificazione
che aveva fatto costruire, non a intervalli prestabiliti, secondo la
consuetudine dei giorni precedenti, ma con distaccamenti di sorveglianza
continua, vicini gli uni agli altri per garantire una totale protezione;
fa svolgere servizio di pattuglia ai tribuni dei soldati e ai prefetti
con l'incarico non solo di ostacolare sortite, ma anche di stare in guardia
contro sortite clandestine di singoli individui. E in verità
quella notte nessuno di loro fu così trascurato o ignavo da dormire.
E tanto grande
era l'attesa di come sarebbero andate a finire le cose che ciascuno
con la mente e con il desiderio si volgeva a opposti pensieri e si
chiedeva che cosa sarebbe accaduto agli abitanti stessi di Corfinio,
a Domizio, a Lentulo, a tutti gli altri e quale destino sarebbe toccato
a
ciascuno.
<p align="justify">
XXII
<p align="justify">Sul finire della notte Lentulo Spintere, dall'alto delle mura, dice
alle sentinelle e alle nostre guardie di volere, se possibile, incontrare
Cesare.
Concesso il permesso, lo lasciano uscire dalla città; i soldati
di Domizio non si allontanano da lui finché non giunge al cospetto
di Cesare.
Con lui inizia a trattare la propria salvezza; lo prega e lo scongiura
di risparmiarlo, gli ricorda l'antica amicizia e passa in rassegna i benefici,
per altro veramente grandi, ricevuti da Cesare: grazie al suo aiuto
era entrato nel collegio dei pontefici, dopo la pretura aveva ottenuto
la
provincia di Spagna, era stato sostenuto nella candidatura al consolato.
Cesare interrompe le sue parole: gli ricorda che è uscito dalla
sua
provincia non per fare del male, ma per difendersi dalle ingiurie degli
avversari, per ristabilire nei loro poteri i tribuni della plebe cacciati
dalla città in quell'occasione, per vendicare se stesso e il
popolo romano, la cui libertà era stata soffocata da un pugno di
fanatici. Lentulo,
rinfrancato dalle sue parole, chiede il permesso di tornare in città:
assicura a Cesare che anche per gli altri sarà di conforto e speranza
l'avere egli ottenuto da lui grazia; lo informa che alcuni sono così
atterriti da arrivare a darsi la morte. Ottenuto il permesso, si allontana.
<p align="justify">
XXIII
<p align="justify">Alle prime luci, Cesare ordina che dinanzi a lui siano condotti tutti
i senatori e i loro figli, i tribuni dei soldati e i cavalieri romani.
Appartenevano all'ordine senatorio L. Domizio, P. Lentulo Spintere,
L. Cecilio [Spintere] Rufo, il questore Sex. Quintilio Varo, L. Rubrio;
vi erano inoltre il figlio di Domizio e moltissimi altri giovinetti
e un gran numero di cavalieri romani e di decurioni che Domizio aveva fatto
venire dai municipi. Li fa condurre tutti davanti a sé e proibisce
ai soldati di insultarli e beffeggiarli; rivolge poche parole, lamentando
che da
parte loro non è stata dimostrata gratitudine per i grandissimi
favori che egli ha loro fatto; li congeda lasciandoli tutti incolumi. I
sei milioni di
sesterzi, che Domizio aveva portato e depositato nella cassa pubblica,
consegnati a Cesare dai duumviri di Corfinio, vengono restituiti a
Domizio; Cesare non voleva infatti apparire più equilibrato
nei confronti della vita degli uomini che nei confronti del denaro, pur
consapevole che quello era denaro dello stato, dato a Domizio da Pompeo
per la paga dei soldati. Ordina ai soldati di Domizio di giurargli
fedeltà e, lo stesso giorno, muove l'accampamento e, dopo una
sosta a Corfinio, in tutto sette giorni, si mette in cammino marciando
a
ritmo regolare e, attraversato il territorio dei Marrucini, dei Frentani,
dei Larinati, giunge in Puglia.
<p align="justify">
XXIV
<p align="justify">Pompeo, venuto a conoscenza dei fatti accaduti a Corfinio, da Lucera
va a Canosa e di qui a Brindisi. Fa radunare da ogni parte presso di
sé tutte le truppe formate dai nuovi coscritti; arma servi e
pastori; fornisce loro cavalli; con essi mette insieme circa trecento cavalieri.
Il
pretore L. Manlio fugge via da Alba con sei coorti, il pretore Rutilio
Lupo con tre da Terracina; quando queste truppe vedono da lontano
la cavalleria di Cesare, comandata da Vibio Curio, abbandonato il pretore,
portano le insegne dalla parte di Curio e passano sotto il suo
comando. Parimenti nelle tappe successive, alcune coorti si imbattono
nell'esercito di Cesare, altre nella sua cavalleria. N. Magio, di
Cremona, comandante del genio dell'esercito di Pompeo, fatto prigioniero
durante la marcia, viene condotto al cospetto di Cesare. Egli lo
rimanda da Pompeo con queste proposte: poiché fino a quel momento
non era stato possibile un colloquio ed egli stesso stava per
giungere a Brindisi, nell'interesse dello stato e per la salvezza di
tutti era necessario che egli incontrasse Pompeo; invero, quando, costretti
da grande distanza, si conducono negoziati tramite altre persone, le
cose procedono ben diversamente da quando la discussione avviene
direttamente.
<p align="justify">
XXV
<p align="justify">Inviate queste proposte, Cesare giunse a Brindisi con sei legioni, tre
di veterani e le altre formate dalle nuove leve e completate durante la
marcia; infatti aveva subito mandato da Corfinio in Sicilia le coorti
di Domizio. Venne a conoscenza che i consoli erano partiti con gran
parte dell'esercito alla volta di Durazzo e che Pompeo era a Brindisi
con venti coorti; ma non aveva potuto sapere con sicurezza se
Pompeo era rimasto per mantenere in suo possesso Brindisi, per avere
con più facilità il controllo di tutto il mare Adriatico,
a partire dalle
estreme parti dell'Italia e dai territori della Grecia, ed essere in
grado di condurre la guerra dai due fronti, o se qui si era fermato per
carenza di navi; Cesare, nel timore che Pompeo non avesse intenzione
di lasciare l'Italia, stabilì di bloccare ogni via d'uscita e il
libero uso
del porto di Brindisi. Questo era il piano dell'operazione. Dall'una
e dall'altra estremità del litorale, nel punto in cui l'imboccatura
del porto
era più stretta, faceva innalzare un molo e un argine, perché
il mare in quel tratto era poco profondo. Man mano che ci si allontanava
da
quei due punti, non potendo essere costruito un terrapieno per la maggiore
profondità dell'acqua, faceva collocare, in continuazione della
diga, coppie di zattere della larghezza di trenta piedi per lato. Le
faceva fissare con quattro ancore, una da ciascun lato, perché non
venissero spostate dai flutti. Una volta completate e messe al loro
posto queste zattere, ne faceva successivamente aggiungere altre di pari
grandezza. Le faceva riempire di terra e di altro materiale, affinché
fosse possibile passarvi sopra e accorrere alla difesa; faceva proteggere
la parte frontale ed entrambi i fianchi con graticci e palizzate; sopra
ogni quarta zattera faceva innalzare una torre di due piani per una
migliore difesa contro l'abbordaggio e gli incendi.
<p align="justify">
XXVI
<p align="justify">In risposta a questi preparativi, Pompeo faceva allestire grandi navi
da carico, prese nel porto di Brindisi. Su di esse faceva innalzare
torrette a tre piani e, riempitele con molte macchine da guerra e con
ogni genere di armi, le lanciava contro i lavori di sbarramento, che
Cesare stava facendo, per distruggere le zattere e fare azione di disturbo.
Così ogni giorno da entrambe le parti si combatteva da lontano
con fionde, frecce e altri tipi d'arma. Cesare, pur dirigendo queste
operazioni, non credeva tuttavia che si dovessero interrompere le
trattative di pace. Sebbene si stupisse molto che Magio, inviato a
Pompeo con le sue proposte, non gli venisse rimandato e sebbene i
reiterati tentativi di pace rallentassero il suo slancio e i suoi piani,
tuttavia giudicava di dovere perseverare con ogni mezzo in quel proposito.
E così manda il luogotenente Caninio Rebilo, intimo e parente
di Scribonio Libone, a parlare con costui; gli affida l'incarico di esortare
Libone a essere mediatore di pace; chiede sopra tutto di potere avere
un colloquio con Pompeo; sottolinea di avere piena fiducia che, se
ciò sarà possibile, si metterà fine alla guerra
con giuste trattative; fa presente che, se si porrà fine alle armi
per l'intercessione e l'intervento
di Libone, egli conseguirà grande parte di gloria e onore. Libone,
dopo l'abboccamento con Caninio, parte per andare da Pompeo. Poco
dopo riferisce che, essendo andati via i consoli, senza di essi non
è possibile iniziare una trattativa. E così Cesare, dopo
avere troppe volte
invano tentato di giungere alla pace, ritiene di dovere finalmente
abbandonare tale proposito e pensare alla guerra.
<p align="justify">
XXVII
<p align="justify">Cesare ha quasi terminato metà dei suoi lavori, gli erano serviti
nove giorni, quando fanno ritorno a Brindisi, rimandate dai consoli, le
navi
che avevano trasportato a Durazzo la prima parte dell'esercito. Pompeo,
o scoraggiato dai lavori di Cesare o perché sin da subito aveva
deciso di lasciare l'Italia, all'arrivo delle navi incomincia a preparare
la partenza e, per ritardare con più facilità l'attacco di
Cesare, fa
murare le porte per evitare che i soldati, al momento stesso della
partenza, facciano irruzione in città, fa barricare le vie e le
piazze, fa
scavare fosse attraverso le vie e vi fa collocare pali e tronchi con
la punta aguzza. Livella il terreno facendo coprire i buchi con terra e
sottili
graticci; infine con grandissime travi dalla punta aguzza, fissate
al suolo, sbarra le vie d'accesso e le due strade che al di qua delle mura
portavano al porto. Fatti questi preparativi, ordina ai soldati di
imbarcarsi in silenzio; dispone poi sulle mura e sulle torri a distanza
gli uni
dagli altri soldati armati alla leggera, scegliendoli fra gli arcieri
e i frombolieri richiamati in servizio. Dà disposizione che si ritirino
a un
segnale convenuto, quando tutti i soldati si sono imbarcati: e lascia
loro, in un posto di facile accesso, imbarcazioni leggere e veloci.
<p align="justify">
XXVIII
<p align="justify">Gli abitanti di Brindisi, risentiti per il comportamento sprezzante
di Pompeo e per i soprusi dei suoi soldati, stavano dalla parte di Cesare.
E
così, venuti a sapere della partenza di Pompeo, mentre tutti
correvano qua e là impegnati in quel preparativo, mandavano ovunque
segnali
dai tetti. Cesare, venuto a conoscenza di ciò che accadeva grazie
a loro, dà ordine di preparare delle scale e di armare i soldati,
per non
perdere l'opportunità di intervenire. Pompeo sul fare della
notte salpa. I soldati che erano stati posti di guardia sulle mura vengono
richiamati al segnale convenuto e, per il percorso stabilito, si precipitano
sulle navi. I soldati, collocate le scale, salgono sulle mura, ma
avvertiti dagli abitanti di Brindisi di fare attenzione alla palizzata
nascosta e alle fosse, si fermano e, guidati da loro su un percorso più
lungo,
arrivano al porto e, raggiunte con barche e zattere due navi piene
di soldati che si erano incagliate sul molo fatto costruire da Cesare,
se ne
impadroniscono.
<p align="justify">
XXIX
<p align="justify">Cesare, pur ritenendo di grande importanza per il compimento della sua
impresa riunire una flotta, attraversare il mare e inseguire Pompeo
prima che costui potesse fare affidamento su aiuti di oltre mare, temeva
tuttavia la lentezza di quella operazione, che necessitava di gran
tempo, poiché Pompeo gli aveva tolto per il momento la possibilità
di inseguirlo avendo egli già fatto incetta di tutte le navi. Non
rimaneva
che attendere le navi provenienti dalle più lontane regioni
della Gallia e del Piceno e dallo stretto di Messina. E, data la stagione,
la cosa
sembrava lunga e difficile. Inoltre Cesare non voleva che, durante
la sua assenza, si rinforzassero l'esercito veterano di Pompeo e le due
Spagne, una delle quali era molto legata a Pompeo per i grandissimi
favori ricevuti, che venissero organizzate truppe ausiliarie e una
cavalleria e che si cercasse di sollevare l'Italia e la Gallia.
<p align="justify">
XXX
<p align="justify">E così per il momento Cesare tralascia di inseguire Pompeo; decide
di partire alla volta della Spagna; ordina ai duumviri di ogni municipio
di procurarsi delle navi e farle pervenire a Brindisi. Manda in Sardegna
con una legione il luogotenente Valerio, in Sicilia il propretore
Curione con tre legioni; gli ordina, non appena presa la Sicilia, di
trasportare subito in Africa l'esercito. M. Cotta governava la Sardegna,
M. Catone la Sicilia; l'Africa era toccata in sorteggio a Tuberone.
Gli abitanti di Cagliari,di propria iniziativa, non appena seppero che
da
loro era stato inviato Valerio, e prima ancora che egli lasci l'Italia,
cacciano dalla città Cotta. Costui, atterrito perché capiva
che tutta la
provincia la pensava allo stesso modo, fugge dalla Sardegna in Africa.
In Sicilia Catone faceva riparare vecchie navi da guerra, e ne
richiedeva delle nuove alle città. Lavorava con grande impegno.
In Lucania e nel Bruzzio faceva leve di cittadini romani tramite i suoi
luogotenenti; esigeva dalle città della Sicilia un certo numero
di cavalieri e fanti. Quando queste operazioni erano quasi compiute, Catone,
venuto a conoscenza dell'arrivo di Curione, in una adunanza pubblica
si lamenta di essere stato abbandonato e tradito da Cn. Pompeo che,
senza alcun preparativo, aveva intrapreso senza necessità una
guerra e, alle sue domande e a quelle del senato, aveva assicurato di avere
preparato e predisposto tutto all'uopo. Dopo essersi così lamentato
in assemblea, fugge via dalla provincia.
<p align="justify">
XXXI
<p align="justify">Approfittando dell'assenza di governo, con l'esercito Valerio sbarca
in Sardegna, Curione in Sicilia. Quando Tuberone giunge in Africa,
trova al governo di questa provincia Azzio Varo; costui, perse le truppe
presso Osimo, come si è detto, subito dopo la fuga era sbarcato
in
Africa e, trovatala senza governatore, di sua testa se ne era impadronito
e, fatte le leve, aveva messo insieme due legioni; esperto com'era
dei luoghi e degli uomini, pratico della provincia trovò facilmente
il modo di intraprendere tali imprese, poiché pochi anni prima,
dopo la
pretura, ne aveva ottenuto il governo. Varo impedisce l'accesso al
porto e alla città a Tuberone che con le navi si avvicinava a Utica,
non
gli consente neppure lo sbarco del figlio malato, ma lo costringe a
levare le ancore e ad allontanarsi da quella zona.
<p align="justify">
XXXII
<p align="justify">Fatto questo, Cesare, volendo usare il tempo che gli rimaneva per fare
riposare i soldati, li conduce nei municipi più vicini; egli invece
si
dirige alla volta di Roma. Convoca il senato ed espone le ingiurie
arrecategli dagli avversari. Dichiara di non avere cercato nessun potere
illegittimo, ma, dopo avere atteso il tempo stabilito dalla legge per
il consolato, di essere stato pago di questa carica che era concessa a
tutti i cittadini. Ricorda che, nonostante l'opposizione dei suoi avversari
e la resistenza violentissima di Catone, il quale secondo una sua
antica abitudine guadagnava giorni e giorni tirando per le lunghe con
i suoi discorsi, al tempo del consolato di Pompeo era stato proposto
da dieci tribuni che si tenesse conto della sua candidatura, pur se
egli era assente: se Pompeo fosse stato contrario alla proposta, perché
avrebbe permesso che essa venisse presentata? E se era favorevole,
perché avrebbe impedito che egli si servisse di tale beneficio voluto
dal popolo? Fa notare la sua tolleranza, avendo egli per primo chiesto
il congedo degli eserciti, mostrandosi con tale proposta disposto a
perdere dignità e onore. Mette in luce l'accanimento degli avversari
che rifiutano di fare ciò che pretendono dagli altri e preferiscono
porre
tutto quanto a soqquadro piuttosto che lasciare potere ed esercito.
Fa notare l'ingiuria a lui arrecata togliendogli le legioni, la crudeltà
e
l'insolenza nel limitare il potere dei tribuni; ricorda le proposte
di pace che egli ha avanzato, gli abboccamenti richiesti e rifiutati. In
nome di
ciò prega e chiede ai senatori di assumere il governo e amministrare
la cosa pubblica insieme a lui. Ma se essi fuggono per timore, dichiara
di non avere intenzione di sottrarsi a questo onere: di governare da
solo lo stato. Sostiene che è opportuno mandare ambasciatori a
Pompeo per trattare un accordo e dichiara di non temere ciò
che poco prima Pompeo aveva detto in senato, cioè che a quelli ai
quali si
inviano ambasciatori si attribuisce autorità e che il mandarli
è segno della paura di chi li manda. Queste affermazioni sono opinioni
di chi è
piccolo e debole. Egli invero, come ha cercato di primeggiare con le
sue imprese, così vuole essere superiore per giustizia ed imparzialità.
<p align="justify">
XXXIII
<p align="justify">Il senato approva la proposta di mandare ambasciatori, ma non si trovava
chi mandare e, sopra tutto, ciascuno rifiutava, per timore, questo
incarico di ambasciatore. Pompeo infatti, allontanandosi dalla città,
aveva detto in senato che avrebbe considerato alla stessa stregua
coloro che fossero rimasti a Roma o che fossero stati nell'accampamento
di Cesare. Così si perdono tre giorni in dispute e rifiuti. Gli
avversari di Cesare sobillano anche il tribuno della plebe Lucio Metello
per mandare in lungo la cosa e impedire quanto altro Cesare
avesse deciso di fare. Cesare, venuto a conoscenza di tale piano, dopo
avere invano perduto alcuni giorni, per non sprecare il tempo che
gli rimaneva, parte da Roma e giunge nella Gallia Ulteriore.
<p align="justify">
XXXIV
<p align="justify">Quando vi giunge, viene a sapere che Pompeo aveva mandato in Spagna
Vibullio Rufo che egli, pochi giorni prima, aveva fatto prigioniero
a Corfinio e poi lasciato andare; e che Domizio era parimenti partito
per occupare Marsiglia con sette navi molto veloci che aveva
sequestrato a cittadini privati nell'isola del Giglio e nel territorio
di Cosa, equipaggiate con servi, liberti e suoi contadini; che prima erano
stati mandati a Marsiglia in qualità di ambasciatori dei giovani
nobili marsigliesi che Pompeo, nel lasciare Roma, aveva esortato a non
dimenticare gli antichi suoi benefici per quelli di recente ricevuti
da Cesare. Accolto questo invito, i Marsigliesi avevano chiuso le porte
a
Cesare; avevano chiamato presso di loro gli Albici, gente barbara che
fin dai tempi antichi era sotto la loro protezione e abitava le
montagne sopra Marsiglia; avevano fatto venire grano in città
dai paesi vicini e da tutti i castelli; avevano predisposto in città
fabbriche di
armi; riparavano le mura, le porte, la flotta.
<p align="justify">
XXXV
<p align="justify">Cesare convoca presso di sé i quindici notabili di Marsiglia.
Porta avanti con loro trattative affinché i Marsigliesi non diano
origine alla
guerra; ricorda che loro dovere è seguire l'esempio autorevole
di tutta l'Italia più che obbedire alla volontà di uno solo.
Ricorda loro le altre
ragioni che crede utili a farli rinsavire. I quindici notabili, dopo
avere riferito il discorso di Cesare ai concittadini, così gli rispondono
in loro
nome: comprendono che il popolo romano è diviso in due partiti,
non compete loro né sono in grado di stabilire quale dei due partiti
difenda una causa più giusta. Capi di queste fazioni sono Cn.
Pompeo e C. Cesare, entrambi protettori della città: uno ha ceduto
loro
pubblicamente i territori dei Volci Arecomici e degli Elvi, l'altro
ha loro assegnati come tributari i Salii vinti in guerra e ha aumentato
i
proventi. Pertanto, dinanzi a uguali benefici, devono pagare un uguale
tributo di riconoscenza, e non aiutare l'uno contro l'altro né
accogliere (i contendenti) in città o nel porto.
<p align="justify">
XXXVI
<p align="justify">Durante questi colloqui, Domizio giunge con le navi a Marsiglia e, accolto
dai Marsigliesi, viene messo a capo della città; a lui è
affidata la
suprema direzione della guerra. Al suo comando la flotta viene inviata
ovunque; si impossessano delle navi onerarie ove possono e le
conducono in porto; si servono di quelle poche provviste di ferro,
legname o altri attrezzi per riparare e armare le altre; raccolgono nei
magazzini dello stato il frumento che viene trovato; mettono in serbo
altri tipi di merce e vettovaglie da utilizzare nel caso di un assedio
della
città. Cesare, mosso da tali affronti, conduce tre legioni davanti
a Marsiglia; ordina la costruzione di torri e casotti mobili per l'assedio
della
città, ad Arles fa costruire dodici navi da guerra. Esse vengono
costruite e armate dopo soli trenta giorni dal taglio del legname; condotte
a
Marsiglia, Cesare le pone sotto il comando di D. Bruto e lascia il
suo luogotenente C. Trebonio all'assedio della città.
<p align="justify">
XXXVII
<p align="justify">Mentre porta avanti e dirige questi preparativi, manda innanzi in Spagna
il luogotenente C. Fabio con tre legioni, che aveva lasciato a
svernare a Narbona e dintorni, e ordina che siano occupati in breve
tempo i passi dei Pirenei, che al momento teneva con dei presidi il
luogotenente pompeiano L. Afranio. Ordina alle altre legioni, che svernavano
più lontano, di seguire Fabio, che, secondo gli ordini, ha
rapidamente scacciato il presidio dai passi pirenei e, a marce forzate,
si è diretto contro l'esercito di Afranio.
<p align="justify">
XXXVIII
<p align="justify">All'arrivo di L. Vibullio Rufo, che come si è detto era stato
mandato in Spagna da Pompeo, Afranio, Petreio e Varrone, luogotenenti di
Pompeo, dei quali il primo controllava con tre legioni la Spagna Citeriore,
il secondo, con due legioni, quella Ulteriore dal valico di Castulo
all'Anas, il terzo, con un uguale numero di legioni, a partire dall'Anas
il territorio dei Vettoni e la Lusitania, si dividono tra di loro i compiti:
Petreio, dalla Lusitania attraverso il territorio dei Vettoni, si deve
congiungere, insieme con tutte le milizie, con Afranio, Varrone con le
legioni in suo possesso deve difendere tutta la Spagna Ulteriore. Stabilito
ciò, Petreio fa richiesta di cavalieri e truppe ausiliarie a tutta
la
Lusitania, Afranio alla Celtiberia, ai Cantabri e a tutti i barbari
confinanti con l'Oceano. Radunate queste forze, Petreio, passando per il
territorio dei Vettoni, raggiunge in breve tempo Afranio; per comune
accordo stabiliscono di condurre le operazioni di guerra presso
Ilerda, a causa della sua posizione strategica.
<p align="justify">
XXXIX
<p align="justify">Come prima si è detto, le legioni di Afranio erano tre, quelle
di Petreio due; inoltre le coorti provenienti dalla Spagna Citeriore, armate
di
scudo, e dalla Spagna Ulteriore, armate di scudo leggero, erano circa
trenta e i cavalieri provenienti da entrambe le province erano circa
cinquemila. Cesare aveva inviato in Spagna sei legioni, circa seimila
fanti ausiliari, tremila cavalieri, che aveva avuto con sé in guerre
precedenti, e un uguale numero provenienti dalla Gallia che aveva pacificato,
arruolando con chiamate nominali i più nobili e valorosi di
tutte le città; duemila uomini del nobile popolo degli Aquitani
e di quello che abita le montagne che confinano con la Gallia. Aveva sentito
dire che Pompeo si dirigeva in Spagna con le legioni passando per la
Mauritania e che vi sarebbe giunto in breve tempo. Subito prese in
prestito denaro dai tribuni dei soldati e dai centurioni e lo distribuì
all'esercito. Con tale iniziativa ottenne due risultati: con tale debito
vincolò la volontà dei centurioni e con l'elargizione
riconquistò il favore dei soldati.
<p align="justify">
XL
<p align="justify">Fabio, con lettere e messaggeri, tentava di guadagnarsi le simpatie
delle popolazioni vicine. Aveva fatto costruire sul fiume Segre due ponti
distanti fra loro quattro miglia. Attraverso questi ponti mandava a
fare rifornimenti, poiché nei giorni precedenti era stato consumato
tutto
ciò che era al di qua del fiume. La stessa cosa, e per il medesimo
motivo, facevano i comandanti dell'esercito di Pompeo e spesso entrambi
si scontravano con attacchi di cavalleria. Un giorno che due legioni
di Fabio, uscite come di consueto per presidiare quelli che andavano in
cerca di viveri, avevano attraversato il fiume dal ponte più
vicino, seguite da tutta la cavalleria e dai carri, all'improvviso per
la violenza dei
venti e la piena del fiume il ponte fu interrotto e una gran parte
della cavalleria fu tagliata fuori. Petreio e Afranio vennero a conoscenza
della cosa, poiché terra e graticci venivano trascinati dalla
corrente. Subito Afranio, attraverso il suo ponte che congiungeva la città
con il
suo accampamento fece passare quattro legioni e tutta la cavalleria
muovendo contro le due legioni di Fabio. Alla notizia del suo arrivo, L.
Planco, che era a capo delle legioni, costretto dalla necessità
occupa una zona elevata e schiera i soldati su due fronti per non essere
circondato dalla cavalleria. Così, venuto alle mani, pur con
forze impari, sostiene l'impetuoso assalto di legioni e cavalieri. Quando
i
cavalieri hanno dato inizio alla battaglia, si scorgono da lontano,
da entrambe le parti, le insegne delle due legioni che C. Fabio aveva
mandato in aiuto ai nostri dal ponte più lontano, sospettando
che sarebbe accaduto ciò che avvenne, cioè che i comandanti
nemici
mettessero a frutto la situazione e l'aiuto della Fortuna per assalire
i nostri. Al loro arrivo la battaglia viene troncata e i due comandanti
riconducono le loro legioni nell'accampamento.
<p align="justify">
XLI
<p align="justify">Due giorni dopo, Cesare con novecento cavalieri che si era tenuto di
scorta giunge nell'accampamento. Il ponte, interrotto per la tempesta,
era quasi rifatto; diede ordine che fosse completato nella notte. Studiata
la natura dei luoghi, lascia di scorta al ponte e all'accampamento
sei legioni e tutto il bagaglio; il giorno dopo, con tutte le milizie
schierate su tre file, parte per Ilerda e si ferma sotto l'accampamento
di
Afranio e lì per un po' indugiando in armi offre occasione di
battaglia in una posizione favorevole. Presentatasi l'occasione, Afranio
conduce
fuori le truppe e si ferma a metà del colle sotto l'accampamento.
Cesare, come vide che dipendeva da Afranio se non si attaccava
battaglia, ordina di porre l'accampamento a circa quattrocento passi
dai piedi del monte e, affinché i soldati durante le operazioni
di lavoro
non fossero sorpresi da improvvisi assalti dei nemici e distolti dal
lavoro, proibì che si facessero fortificazioni con bastioni, che
dovevano
necessariamente essere di alte dimensioni e visibili da lontano, ma
diede ordine che venisse scavata, di fronte al nemico, una fossa di
quindici piedi. La prima e la seconda fila rimaneva in armi, come era
stata schierata dall'inizio; dietro di loro la terza schiera, di nascosto,
portava avanti il lavoro. Così tutto fu completato prima che
Afranio comprendesse che l'accampamento veniva fortificato. Verso sera
Cesare ritira le legioni al di qua di questa fossa e qui, in armi,
trascorre tranquillamente la notte seguente.
<p align="justify">
XLII
<p align="justify">Il giorno dopo trattiene tutto l'esercito al di qua del fossato e, poiché
si doveva cercare alquanto lontano materiale per la trincea, ordina per
il momento lavori simili a quelli del giorno prima; assegna alle singole
legioni la fortificazione dei singoli lati dell'accampamento e dà
ordine
che si scavino fosse della medesima larghezza. Afranio e Petreio, per
seminare scompiglio e impedire i lavori, fanno avanzare le loro milizie
fino alle più basse pendici del monte e provocano a battaglia;
ma nemmeno per questo Cesare interrompe i lavori, confidando nell'aiuto
delle tre legioni e nella difesa della fossa. Quelli, dopo essersi
fermati non a lungo e senza spingersi troppo lontano dai piedi del colle,
riconducono le milizie nell'accampamento. Il terzo giorno Cesare fortifica
l'accampamento con una palizzata e dà ordine che siano ivi
condotti i bagagli e le coorti che aveva lasciato nell'accampamento
precedente.
<p align="justify">
XLIII
<p align="justify">Vi era tra la città di Ilerda e il colle vicino, dove Petreio
e Afranio avevano l'accampamento, una pianura di circa trecento passi;
quasi nel
punto intermedio vi era una modesta altura. Cesare sperava che, se
se ne fosse impossessato e l'avesse fortificata, avrebbe tagliato fuori
gli
avversari dal ponte, dalla città e da tutte le vettovaglie in
essa accumulate. Con questa speranza conduce fuori dall'accampamento tre
legioni e, disposte le file di battaglia in luoghi idonei, ordina all'avanguardia
di una sola legione di avanzare e occupare quel colle. Una volta
che ciò fu noto, le coorti di Afranio che erano di guarnigione
davanti all'accampamento vengono velocemente mandate per una via più
breve a occupare il medesimo luogo. Si giunge a battaglia e, poiché
per primi erano sopraggiunti sul colle i soldati di Afranio, i nostri
vengono respinti e, in seguito all'invio di altri aiuti nemici, vengono
costretti alla fuga e a ritirarsi presso le legioni.
<p align="justify">
XLIV
<p align="justify">La tattica dei soldati di Afranio era di avanzare subito con grande
impeto, prendere audacemente posizione, non conservare le file,
combattere qua e là in piccoli gruppi; se venivano incalzati,
giudicavano non vergognoso ritirarsi e abbandonare la posizione, perché
con i
Lusitani e con altri barbari si erano abituati a un metodo rozzo di
combattimento; avviene quasi sempre che ogni soldato risenta delle
abitudini dei luoghi in cui ha servito a lungo. In quell'occasione
questa tattica sconvolse i nostri non avvezzi a quel genere di combattimento;
poiché gli avversari avanzavano di corsa uno a uno, i nostri
pensavano di venire attaccati dal fianco scoperto; avevano inoltre pensato
di
dovere conservare le proprie file, non allontanarsi dalle insegne e,
senza grave causa, non lasciare quella posizione che avevano raggiunto.
E così per lo scompiglio dell'avanguardia la legione che si
trovava in quell'ala non fu in grado di tenere la propria posizione e si
ritirò sul
colle vicino.
<p align="justify">
XLV
<p align="justify">Cesare, poiché inaspettatamente e insolitamente quasi tutto l'esercito
era in preda allo scompiglio, rincuora i suoi e fa venire loro in aiuto
la
nona legione; sbaraglia i nemici che inseguivano i nostri con accanimento
e baldanza e li costringe di nuovo a volgere le spalle e a ritirarsi
verso la città di Ilerda e a fermarsi sotto le mura. Ma i soldati
della nona legione, trasportati dal desiderio di riparare il danno ricevuto,
inseguiti sconsideratamente troppo a lungo i fuggitivi, avanzano in
un luogo sfavorevole e salgono su per il monte dove vi era la città
di
Ilerda. Quando poi vogliono ritirarsi da lì, di nuovo i soldati
di Afranio da una posizione più alta li incalzano. Il luogo era
scosceso, ripido
da entrambi i lati, e si stendeva tanto in larghezza da essere riempito
da tre coorti schierate, né potevano essere inviati aiuti dai lati
né i
cavalieri potevano venire in soccorso a chi si trovava in difficoltà.
Dalla parte della città vi era poi un luogo leggermente declive
che si
protraeva in lunghezza per circa quattrocento passi. Da questa parte
si svolgeva la ritirata dei nostri, perché fin là si erano
spinti
sconsideratamente mossi dal loro ardore. Si combatteva in questo luogo
sfavorevole sia per la sua angustia sia perché i nostri si erano
fermati proprio alle pendici del monte così che nessun dardo
veniva lanciato invano contro di loro. Tuttavia con il valore e la costanza
si
facevano forza e sopportavano colpo su colpo. Le forze nemiche aumentavano
e dall'accampamento, attraverso la città, di continuo
venivano inviate coorti per sostituire soldati stanchi con quelli riposati.
Cesare tentava di operare lo stesso avvicendamento; inviando in
zona di battaglia coorti fresche, faceva ritirare i soldati stanchi.
<p align="justify">
XLVI
<p align="justify">In tal modo si combatté ininterrottamente per cinque ore e i
nostri, siccome erano incalzati troppo massicciamente dal numero degli
avversari e non avevano più giavellotti, si lanciano su per
il monte contro le coorti nemiche a spade sguainate; ne uccidono pochi,
ma
costringono gli altri a ripiegare. Spinte le truppe sotto le mura e
in parte, per il terrore, cacciatele nella città, ai nostri fu data
facilmente la
possibilità di ritirata. Inoltre, sebbene la nostra cavalleria
si fosse fermata in basso in una zona avvallata, tuttavia tenta, con grandissimo
valore, di salire sul colle e, cavalcando in mezzo alle due schiere,
permette ai nostri una ritirata più facile e sicura. Così
si combatté con
esito vario. Nel primo scontro caddero circa settanta dei nostri e
fra essi Q. Fulginio, primo centurione degli astati della legione XIV,
il
quale era giunto dai gradi inferiori a quella posizione per il suo
valore; i feriti sono più di seicento. Tra i seguaci di Afranio
vengono uccisi T.
Cecilio, centurione del primo manipolo e oltre a lui quattro centurioni
e più di duecento soldati.
<p align="justify">
XLVII
<p align="justify">Ma fu opinione comune a entrambe le parti di essere risultate vincitrici
di questa giornata: quelli di Afranio poiché, sebbene a giudizio
di tutti
sembrassero essere inferiori, avevano resistito per così tanto
tempo nel corpo a corpo e avevano sostenuto l'impeto dei nostri e dall'inizio
avevano tenuto la posizione e il colle, e ciò era stato causa
di battaglia, e nel primo attacco avevano costretto i nostri a darsi alla
fuga; i
nostri invece poiché avevano retto per cinque ore a una battaglia
in posizione sfavorevole con un numero non pari di forze, poiché
erano
saliti sul monte con le spade in pugno, poiché avevano costretto
gli avversari a fuggire da un luogo elevato e li avevano respinti in città.
I
soldati di Afranio fortificarono con grandi opere di difesa quella
collinetta per la quale si combatté e vi posero un presidio.
<p align="justify">
XLVIII - Le conseguenze di un'inondazione in Spagna
<p align="justify">Accidit etiam repentinum incommodum biduo, quo haec gesta sunt.
Tanta enim tempestas cooritur, ut numquam illis locis maiores
aquas fuisse constaret. Tum autem ex omnibus montibus nives
proluit ac summas ripas fluminis superavit pontesque ambo, quos
C. Fabius fecerat, uno die interrupit. Quae res magnas difficultates
exercitui Caesaris attulit. Castra enim, ut supra demonstratum
est,
cum essent inter flumina duo, Sicorim et Cingam, spatio milium
XXX, neutrum horum transiri poterat, necessarioque omnes his
angustiis continebantur. Neque civitates, quae ad Caesaris
amicitiam accesserant, frumentum supportare, neque ei, qui
pabulatum longius progressi erant, interclusi fluminibus reverti
neque maximi commeatus, qui ex Italia Galliaque veniebant, in
castra pervenire poterant. Tempus erat autem difficillimum, quo
neque frumenta in hibernis erant neque multum a maturitate
aberant; ac civitates exinanitae, quod Afranius paene omne
frumentum ante Caesaris adventum Ilerdam convexerat, reliqui
si
quid fuerat, Caesar superioribus diebus consumpserat; pecora,
quod secundum poterat esse inopiae subsidium, propter bellum
finitimae civitates longius removerant. Qui erant pabulandi aut
frumentandi causa progressi, hos levis armaturae Lusitani peritique
earum regionum cetrati citerioris Hispaniae consectabantur; quibus
erat proclive tranare flumen, quod consuetudo eorum omnium est,
ut sine utribus ad exercitum non eant.

Accadde anche una improvvisa disgrazia in due giorni, dopo questa

transazione. Infatti si levò una così grande tempesta da
risultare

evidente che mai in quei luoghi vi fu maggior quantità d'acqua.

Inoltre poi da tutti i monti la neve si disciolse e superarò le
più alte

rive del fiume e interruppe in un sol giorno entrambi i ponti che

aveva costruito Caio Fabio. Questo fatto portò all'esercito di

Cesare grandi difficoltà. Infatti trovandosi gli accampamenti, come
si

è detto prima, in uno spazio di trenta miglia tra due fiumi, il
Sico e il

Cingo, nessuno di questi poteva essere attraversato, tutti erano

costretti all'indispesabile per queste ristrettezze. Né le città
che si

erano avvicinate all'amicizia di Cesare potevano fornire frumento né

quelli che si erano allontanati di più per il pascolo erano potuti

ritornare agli accampamenti, essendo bloccati dai fiumi, né i

grandissimi convogli, che venivano in Spagna dall'Italia e dalla

Gallia, avevano potuto giungere agli accampamenti. Era quindi un

periodo difficilissimo, nel quale né c'era grano nei depositi né
era

molto lontano dalla maturazione; e le città vicine (erano)

completamente sprovviste, perché Afranio prima dell'arrivo di

Cesare aveva trasportato quasi tutto il frumento ad Ilerda, (e)

Cesare aveva consumato nei giorni precedenti il rimanente grano se

c'era qualcosa di rimanente; le città confinanti avevano da tempo

rimosso il bestiame, poiché poteva essere un sostgno secondario

all'indigenza, a causa della guerra. I Lusitani dall'armatura leggera (la

fanteria leggera dei Lusitani) e i peltasti della Spagna Citeriore

esperti di quelle regioni inseguivano coloro che erano usciti per

foraggiare o per approviggionarsi di grano; ma per questi era facile

traversare a nuoto il fiume, poiché era l'abitudine di loro tutti
di non

tornare all'armata senza otri.

<p align="justify">
XLIX
<p align="justify">Di contro l'esercito di Afranio aveva ogni cosa in abbondanza. Nei giorni
precedenti era stato raccolto e trasportato molto frumento; molto
ne veniva portato da ogni provincia; vi era foraggio in grande quantità.
Il ponte di Ilerda offriva la possibilità di avere senza alcun pericolo
tutto e i luoghi al di là del fiume erano integri nelle loro
risorse perché Cesare non poteva assolutamente raggiungerli.
<p align="justify">
L
<p align="justify">Questa piena durò parecchi giorni. Cesare tentò di ricostruire
i ponti, ma la piena del fiume non lo permetteva e le coorti nemiche disposte
lungo la riva ostacolavano il completamento dei lavori. Era loro facile
essere d'ostacolo sia per la configurazione dello stesso fiume e per la
altezza delle acque sia perché da tutte le rive venivano scagliati
dardi in un solo posto e per di più angusto. Risultava difficile
portare a
termine i lavori sul fiume in rapida e contemporaneamente evitare i
dardi.
<p align="justify">
LI
<p align="justify">Viene comunicato ad Afranio che grandi approvvigionamenti, diretti a
Cesare, erano fermi presso il fiume. Erano qui giunti arcieri ruteni,
cavalieri della Gallia con molti carri e grandi bagagli, come l'uso
gallico richiede. Vi erano inoltre circa seimila uomini di ogni categoria
sociale con i servi e i figli; ma nessun ordine, nessun comando sicuro
vi era, ciascuno agiva secondo il proprio giudizio e tutti procedevano
senza timore, senza disciplina come nei giorni e nelle tappe precedenti.
Vi erano parecchi giovani di nobile famiglia, figli di senatori e di
cavalieri, vi erano ambascerie delle città, vi erano luogotenenti
di Cesare. A tutti costoro la strada era preclusa dalla piena. Afranio
con
tutta la cavalleria e tre legioni si muove di notte per annientarli
e, mandati avanti i cavalieri, li assale all'improvviso. Tuttavia la cavalleria
dei
Galli si appronta velocemente e attacca battaglia. Finché il
combattimento fu condotto ad armi pari, costoro, pur essendo pochi, fecero
fronte a un gran numero di nemici; ma, quando incominciarono ad avvicinarsi
le insegne delle legioni, perduti pochi soldati, si rifugiano sui
monti vicini. La durata di questa battaglia fu decisiva per la salvezza
dei nostri; infatti, approfittando di questo tempo, si ritirarono sulle
alture. In quel giorno si persero circa duecento sagittari, pochi cavalieri,
un numero non grande di addettial trasporto dei bagagli e non
molte salmerie.
<p align="justify">
LII
<p align="justify">Di conseguenza per tutti questi motivi, i prezzi rincararono, rincaro
che di solito diventa pesante non solo per la carestia presente, ma anche
per il timore del futuro. Già il grano per la carestia era salito
a cinquanta denari il moggio e la mancanza di frumento aveva fiaccato le
forze
dei soldati e il disagio cresceva di giorno in giorno. E così
in pochi giorni si era verificato un grande cambiamento della situazione
e la Sorte
era così peggiorata che i nostri lottavano contro la totale
mancanza delle cose necessarie, mentre i nemici abbondavano di tutto e
si
ritenevano superiori. Cesare, dal momento che non vi era abbondanza
di frumento, esigeva dalle città alleate bestiame; inviava alle
città più
lontane addetti al trasporto; ed egli si difendeva dalla carestia presente
con i mezzi che poteva.
<p align="justify">
LIII
<p align="justify">Afranio, Petreio e i loro amici mandavano a Roma ai loro queste notizie,
anzi le amplificavano ed esageravano. Le dicerie accrescevano
ancora le esagerazioni, sicché la guerra sembrava essere quasi
terminata. Giunte a Roma queste lettere e queste notizie, vi era un grande
accorrere alla casa di Afranio e ci si felicitava; molti partivano
dall'Italia e andavano da Cn. Pompeo, alcuni per essere i primi a portare
tale
notizia, altri per non sembrare di avere atteso l'esito della guerra
ed essere arrivati ultimi fra tutti.
<p align="justify">
LIV
<p align="justify">Essendo la situazione così difficile e tutte le vie essendo occupate
dai soldati e dai cavalieri di Afranio e non potendo essere ricostruiti
i
ponti, Cesare ordina ai soldati di fabbricare navi di quel tipo che
l'esperienza britannica negli anni passati gli aveva fatto conoscere. Le
chiglie e l'ossatura erano fatte di legno leggero; il rimanente corpo
delle navi era intessuto di vinchi e rivestito di pelli. Quando sono
compiute, di notte le fa portare, con dei carri uniti, a circa ventidue
miglia dall'accampamento e con queste navi trasporta i soldati al di là
del fiume e occupa di sorpresa il colle vicino alla riva. Lo fortifica
in fretta prima che gli avversari se ne accorgano. Poi trasporta qui la
legione e in due giorni, lavorando da entrambi i lati, fa completare
il ponte. E così senza pericolo fa arrivare presso di sé
i viveri e coloro
che erano usciti in cerca di frumento, incominciando a rendere più
facile l'approvvigionamento.
<p align="justify">
LV
<p align="justify">Nello stesso giorno fece passare il fiume a una gran parte dei cavalieri.
Costoro, assaliti i foraggiatori avversari che non se l'aspettavano e
quelli che stavano qua e là sparsi senza alcun timore, prendono
un grandissimo numero di giumenti e di uomini e, quando vengono mandate
in aiuto le coorti cetrate di Afranio, abilmente si dividono in due
gruppi, gli uni per presidiare la preda, gli altri per fare resistenza
a quelli
che sopraggiungevano e per respingerli. E una coorte che temerariamente
davanti a tutte era avanzata oltre la linea di combattimento,
isolata dalle rimanenti, viene circondata e distrutta. I soldati di
Cesare, incolumi, ritornano con una grande preda nell'accampamento
attraverso il medesimo ponte.
<p align="justify">
LVI
<p align="justify">Mentre si svolgono questi avvenimenti nei pressi di Ilerda, gli abitanti
di Marsiglia, valendosi del consiglio di L. Domizio, armano diciassette
navi da guerra, delle quali undici erano coperte. A queste aggiungono
molte piccole barche per incutere col numero stesso terrore alla
nostra flotta. Imbarcano un gran numero di sagittari e di Albici, dei
quali si è parlato prima, e li incitano con promesse di premi. Domizio
si
riserva un determinato numero di navi e le equipaggia di coloni e pastori
che si era portato appresso. E così allestita la flotta di ogni
cosa,
con grande baldanza si dirigono verso le nostre navi comandate da D.
Bruto e ancorate presso l'isola che si trova di fronte a Marsiglia.
<p align="justify">
LVII
<p align="justify">Bruto si trovava in grande inferiorità per il numero di navi,
ma Cesare aveva assegnato alla sua flotta uomini valorosissimi scelti fra
tutte le
legioni, alfieri e centurioni che avevano fatto richiesta di tale incarico.
Costoro avevano preparato ramponi e raffi di ferro e si erano armati
con un gran numero di giavellotti, aste e armi di altro tipo. Così,
venuti a conoscenza dell'arrivo dei nemici, traggono fuori dal porto le
loro
navi e attaccano battaglia con i Marsigliesi. Da entrambe le parti
si combatté con grande coraggio e accanimento; e gli Albici, fieri
montanari abituati alle armi, non erano molto inferiori ai nostri per
valore. Costoro da poco tempo si erano separati dai Marsigliesi e
conservavano nel cuore le loro recenti promesse, e i pastori di Domizio,
eccitati dalla speranza di libertà, si sforzavano di dare prova
del
loro valore sotto gli occhi del padrone.
<p align="justify">
LVIII
<p align="justify">Gli stessi Marsigliesi, confidando nella velocità delle navi
e nell'abilità dei timonieri, si prendevano gioco dei nostri e schivavano
i loro assalti
e, finché era loro possibile prendere il largo, estesa per un
tratto più ampio la linea del combattimento, si sforzavano di circondare
i nostri o
di assalire a una a una le nostre navi con un gran numero di loro navi
o, se era possibile, di affiancarsi e rompere i remi. Quando poi non
potevano fare a meno di venire abbordati, messa da parte l'arte e le
astuzie dei piloti, facevano ricorso al valore dei montanari. I nostri
non
solo avevano rematori meno addestrati e nocchieri meno accorti, che
erano stati presi in gran fretta dalle navi da carico e non avevano
ancora imparato il vocabolario tecnico degli attrezzi, ma erano anche
impediti dalla lentezza e dal peso delle navi. Erano infatti state
costruite in fretta con legname non stagionato e non avevano lo stesso
vantaggio della celerità. E così pur di avere modo di combattere
da
vicino, volentieri si scagliavano con una singola nave contro due e,
lanciate le mani di ferro, tenendo ferme entrambe le navi, combattevano
da una parte e dall'altra, arrembando le navi dei nemici. Uccidono
un gran numero di Albici e di pastori, affondano parte delle navi, ne
catturano alcune con l'equipaggio, ricacciano nel porto le altre. In
quel giorno andarono perdute nove navi marsigliesi, comprese quelle
catturate.
<p align="justify">
LIX
<p align="justify">Nei pressi di Ilerda viene riferita a Cesare questa prima buona notizia
e contemporaneamente, completato anche il ponte, la sorte in breve
tempo muta. Gli avversari, sconvolti dal valore della cavalleria, si
muovevano con minore libertà e audacia; talora, senza allontanarsi
troppo
dall'accampamento per assicurare una pronta ritirata, si procuravano
foraggio in spazi ristretti, talora, con un giro assai lungo, cercavano
di
evitare le sentinelle e i posti di guardia della cavalleria o, quando
ricevevano qualche danno o vedevano da lontano la cavalleria, trovandosi
a mezza strada, gettavano i bagagli e si davano alla fuga. Alla fine
avevano stabilito di sospendere per parecchi giorni il foraggiamento e
di
andare in cerca di foraggio di notte contrariamente all'abitudine di
tutti.
<p align="justify">
LX
<p align="justify">Frattanto gli Oscensi e i Calagurritani, che erano tributari degli Oscensi,
inviano a Cesare ambasciatori e promettono di eseguire i suoi
comandi. Li seguono i Tarragonesi, gli Iacetani, gli Ausetani e, pochi
giorni dopo, gli Ilergaoni, che confinano con il fiume Ebro. A tutti
costoro Cesare chiede forniture di frumento. Le promettono e, requisite
da ogni parte tutte le bestie da soma, le trasportano
nell'accampamento. Anche una coorte degli Ilergaoni, conosciuta la
decisione della loro città, passa dalla parte di Cesare, togliendo
le
insegne dal posto di guardia afraniano per portarle nel suo campo.
In breve tempo un grande mutamento della situazione: completato il
ponte, ottenuta l'amicizia di cinque grandi città, risolto il
problema del vettovagliamento, cessate le voci sulle legioni che si dicevano
venire
in aiuto, condotte da Pompeo, passando per la Mauritania; molte popolazioni,
anche alquanto lontane, abbandonano Afranio e si alleano
con Cesare.
<p align="justify">
LXI
<p align="justify">Mentre gli animi degli avversari erano atterriti da questi eventi, Cesare,
per non dovere sempre fare transitare la cavalleria per il ponte con
un lungo giro, trovato un luogo idoneo, fece costruire parecchie fosse
larghe trenta piedi con le quali deviare una parte del fiume Sicori e
creare un guado in questo fiume. Quasi terminati questi lavori, Afranio
e Petreio sono colti dal grande timore di essere completamente
tagliati fuori dai rifornimenti di frumento e foraggio, poiché
Cesare era molto forte nella cavalleria. Così essi stessi decidono
di lasciare quei
luoghi e trasferire in Celtiberia l'azione bellica. Veniva in appoggio
a questa decisione anche il fatto che delle due opposte fazioni che nella
guerra precedente avevano parteggiato per Q. Sertorio, le popolazioni
vinte temevano il nome e il potere di Pompeo, benché lontano,
quelle che erano rimaste nell'alleanza, colmate di grandi benefici,
lo amavano, mentre il nome di Cesare fra quelle popolazioni barbare
risultava alquanto poco noto. Qui in Celtiberia speravano in un gran
numero di cavalieri e di truppe ausiliarie e, su un territorio a loro
favorevole, pensavano di potere trascinare la guerra fino al periodo
invernale. Presa questa decisione danno ordine di radunare le navi
reperite lungo tutto il corso del fiume Ebro e di condurle a Octogesa,
città sulla riva del fiume a venti miglia dall'accampamento. Presso
questa località ordinano di costruire un ponte di navi; conducono
due legioni al di là del fiume Sicori e fortificano l'accampamento
con un
vallo di dodici piedi.
<p align="justify">
LXII
<p align="justify">Venuto a conoscenza della cosa tramite esploratori, Cesare, con durissimo
lavoro dei soldati, senza posa di giorno e di notte, era giunto a
tal punto nel deviare il fiume, che i cavalieri, sebbene con difficoltà
e a stento, potevano tuttavia osarne l'attraversamento, ma i fanti stavano
fuori solo con le spalle e la parte superiore del petto ed erano ostacolati
nel passaggio dall'altezza delle acque e talora anche dalla rapidità
delle correnti. Ma tuttavia quasi nel medesimo tempo veniva diffusa
la notizia che il ponte sull'Ebro era quasi completato e che si era
trovato un guado nel Sicori.
<p align="justify">
LXIII
<p align="justify">Allora invero più che mai i nemici pensavano di dovere affrettare
la partenza. E così lasciate due coorti ausiliarie di guardia a
Ilerda, con
tutte le milizie attraversano il Sicori e si uniscono alle due legioni
che l'avevano passato nei giorni precedenti. A Cesare non rimaneva che
molestare e assalire con la cavalleria la schiera nemica. Infatti il
passaggio sul suo ponte prevedeva un lungo giro, mentre i nemici potevano
giungere all'Ebro con un tragitto più breve. I cavalieri inviati
da Cesare attraversano il fiume e, quando intorno alla mezzanotte Afranio
e
Petreio iniziano la marcia, si mostrano all'improvviso alla retroguardia
nemica e, sparsisi in gran numero all'intorno, incominciano a creare
ostacoli e a impedire la marcia.
<p align="justify">
LXIV
<p align="justify">Allo spuntare del giorno dalle alture vicine all'accampamento di Cesare
si scorgeva la retroguardia nemica, violentemente incalzata dagli
attacchi della nostra cavalleria, talora resistere e talora venire
sbaragliata; altre volte i nemici muovevano all'assalto e, con l'impeto
di tutte le
coorti insieme, facevano indietreggiare i nostri, poi di nuovo i nostri
inseguivano i nemici dopo averli costretti a fare cambiamento di fronte.
In tutto l'accampamento poi si formavano capannelli di soldati che
si lagnavano che Cesare si lasciasse sfuggire di mano il nemico e che la
guerra di conseguenza andasse troppo per le lunghe. Si rivolgevano
ai tribuni dei soldati e ai centurioni a pregarli che per mezzo loro
Cesare venisse informato di non badare alle loro fatiche o pericoli:
essi erano pronti, erano in grado e osavano attraversare il fiume nel
punto in cui era stata fatta passare la cavalleria. Incoraggiato dalle
loro voci e dal loro ardore, Cesare, pur temendo di esporre l'esercito
alla piena di un fiume tanto grande, giudica tuttavia opportuno rischiare
e fare il tentativo. Ordina pertanto di selezionare fra tutte le
compagnie i soldati più deboli il cui coraggio e forza sembravano
non essere all'altezza dell'impresa. Lascia costoro con una legione a
guardia dell'accampamento; conduce fuori le rimanenti legioni senza
bagagli e, posto un grande numero di bestie da tiro e da soma al di
sopra e al di sotto del guado, fa attraversare all'esercito il fiume.
A pochi di questi soldati le armi furono portate via dalla corrente; vengono
raccolti e sostenuti dalla cavalleria; nessuno tuttavia perde la vita.
Fatto passare incolume l'esercito, Cesare schiera le milizie e incomincia
a
condurre avanti l'esercito disposto su tre file. E nei soldati tanto
fu l'ardore che, nonostante l'allungamento della marcia con un giro di
sei
miglia e il lungo indugio nel guadare il fiume, prima delle tre del
pomeriggio raggiunsero quelli che erano usciti dall'accampamento dopo la
mezzanotte.
<p align="justify">
LXV
<p align="justify">Quando Afranio con Petreio li scorse di lontano e li riconobbe, atterrito
dalla situazione inaspettata, si fermò nei luoghi più elevati
e schierò
l'esercito in ordine di battaglia. Cesare lascia riposare l'esercito
in pianura per non esporlo stanco al combattimento. Insegue e cerca di
trattenere il nemico che tenta di nuovo di riprendere il cammino. I
nemici sono costretti ad accamparsi prima di quanto avevano stabilito.
Infatti le montagne erano a ridosso e a distanza di cinque miglia li
attendevano strade difficili e strette. Desideravano entrare fra questi
monti
per sfuggire alla cavalleria di Cesare e, dopo avere posto presidi
nelle zone più anguste, impedire l'avanzata del suo esercito e potere
essi
stessi senza pericolo e paura condurre le milizie al di là dell'Ebro.
Essi dovevano tentare e portare a termine a ogni costo tale operazione;
ma stanchi per il combattimento di tutto il giorno e per la fatica
del cammino rimandarono al giorno successivo il progetto. Anche Cesare
pone l'accampamento su un colle vicino.
<p align="justify">
LXVI
<p align="justify">Intorno alla mezzanotte, Cesare viene informato dai soldati di Afranio
che si erano allontanati per procurare acqua ed erano stati catturati
dalla cavalleria, che i capi nemici in silenzio facevano uscire le
truppe dall'accampamento. Conosciuta la mossa, fa dare il segnale d'allarme
e fa gridare, secondo il costume militare: "Ai bagagli". Gli Afraniani,
sentito chiaramente il baccano, temendo di essere costretti a
combattere di notte impacciati dal peso del bagaglio o di rimanere
chiusi dalla cavalleria di Cesare nelle zone anguste, interrompono la
marcia e trattengono le truppe nell'accampamento. Il giorno dopo Petreio
con pochi cavalieri va a esplorare di nascosto il territorio.
Dall'accampamento di Cesare si fa altrettanto. Viene mandato L. Decidio
Saxa con pochi soldati a osservare la natura del luogo. Entrambi
riferiscono ai loro la medesima notizia: le prime cinque miglia di
strada sono in pianura, vengono quindi luoghi aspri e montuosi; l'esercito
che per primo avesse occupato questi passi angusti avrebbe senza difficoltà
tenuto lontano di qui il ne-mico.
<p align="justify">
LXVII
<p align="justify">Petreio e Afranio in un consiglio di guerra discutono per fissare il
momento migliore per la partenza. I più proponevano che si marciasse
di
notte: si poteva giungere alle gole prima che i Cesariani se ne accorgessero.
Altri, tirando in ballo che la notte precedente era stato dato
l'allarme nell'accampamento di Cesare, sostenevano che non si poteva
partire di nascosto. Dicevano che la cavalleria di Cesare di notte
s'aggirava nei dintorni e presidiava ogni luogo e via; sostenevano
che si dovevano evitare combattimenti notturni, poiché un soldato
spaventato in una guerra civile di solito dà ascolto più
alla paura che al giuramento. Ma la luce del giorno da sola sollecita un
senso di
vergogna, perché si agisce davanti agli occhi di tutti; molta
vergogna arreca anche la presenza dei tribuni e dei centurioni. Tutto ciò,
di
solito, fa sì che i soldati facciano il loro dovere. Perciò,
a ogni costo, dovevano aprirsi un passaggio; anche a prezzo di qualche
perdita si
sarebbe salvato il grosso dell'esercito e si sarebbe potuta raggiungere
la postazione desiderata. Nel consiglio prevale questo parere e
stabiliscono di partire il giorno dopo all'alba.
<p align="justify">
LXVIII
<p align="justify">Cesare, fatti esplorare i luoghi, all'alba conduce tutte le milizie
fuori dall'accampamento e fa loro fare un lungo giro senza un percorso
prestabilito. Infatti le strade che conducevano all'Ebro e a Octogesa
erano in possesso dei nemici che vi avevano posto di fronte
l'accampamento. Cesare doveva quindi attraversare valli molto estese
e inaccessibili, in molte parti rocce scoscese impedivano il passaggio
sicché era necessario passare le armi di mano in mano e i soldati
avanzavano per gran tratto gli uni tirando su gli altri disarmati. Ma nessuno
rifiutava questa fatica poiché pensavano che, se avessero potuto
impedire al nemico di passare l'Ebro e privarlo del frumento, quella
sarebbe stata la fine di tutte le fatiche.
<p align="justify">
LXIX
<p align="justify">In principio i soldati di Afranio uscivano lieti fuori dall'accampamento
a osservare e accompagnavano i nostri con grida di oltraggio:
gridavano che erano costretti a fuggire e a ritornare a Ilerda per
mancanza di viveri. Infatti la marcia era all'opposto della meta proposta
e
sembrava che si procedesse in direzione contraria. I loro comandanti
invero elogiavano la decisione dei soldati di essere rimasti
nell'accampamento e molto rinforzava la loro opinione il vedere marciare
i nostri senza giumenti e bagagli; erano pertanto convinti che i
nostri non potevano sopportare più a lungo la mancanza di viveri.
Ma quando videro che a poco a poco la schiera si voltava verso destra e
si accorsero che ormai i primi superavano la linea del loro accampamento,
non vi fu nessuno così pigro o così scansafatiche da non
pensare
che si doveva subito uscire dall'accampamento e correre ai ripari.
Si grida "all'armi!" e, lasciate lì poche coorti di presidio, tutte
le milizie
escono e marciano direttamente verso l'Ebro.
<p align="justify">
LXX
<p align="justify">La contesa fra chi per primo avrebbe preso possesso delle gole e dei
monti dipendeva tutta dalla velocità, ma le difficoltà delle
strade
facevano ritardare l'esercito di Cesare, mentre la sua cavalleria ostacolava
le truppe di Afranio inseguendole. Tuttavia per i seguaci di
Afranio la situazione era giunta a tale nodo cruciale che, se per primi
avessero occupato i monti verso i quali si dirigevano, essi stessi
avrebbero evitato il pericolo, ma non avrebbero potuto salvare i bagagli
di tutto l'esercito e le coorti lasciate nell'accampamento; isolati
dall'esercito di Cesare, non avrebbero potuto in nessun modo ricevere
aiuto. Cesare giunse per primo e, trovata una pianura oltre le grandi
rupi, qui schierò contro il nemico l'esercito in ordine di battaglia.
Afranio, poiché la sua retroguardia era incalzata dalla cavalleria,
vedendo
davanti a sé il nemico, trovato un colle vi si fermò.
Da questo punto invia quattro coorti cetrate sul monte che appariva il
più alto di tutti. Dà
l'ordine di andare a occuparlo di corsa con l'intenzione di dirigervisi
egli stesso con tutte le forze e di giungere a Octogesa, cambiando
strada e passando per le alture. Mentre i soldati cetrati si dirigevano
qui con un percorso obliquo, la cavalleria di Cesare li vede e li assale;
non furono in grado di sostenere nemmeno per un po' la forza della
cavalleria e dopo essere stati tutti quanti circondati vengono uccisi al
cospetto di entrambi gli eserciti.
<p align="justify">
LXXI
<p align="justify">Era il momento opportuno per condurre a buon esito l'azione. E invero
non sfuggiva a Cesare che l'esercito atterrito, subita una così
grande
perdita davanti agli occhi di tutti, non era in grado di opporre resistenza,
soprattutto perché circondato da ogni parte dalla cavalleria,
qualora si venisse alle armi in una zona aperta e piana; tutti insistevano
perché attaccasse battaglia. Luogotenenti, centurioni, tribuni dei
soldati accorrevano presso di lui invitandolo a non esitare a combattere:
il morale di tutti i soldati, dicevano, è altissimo, dall'altra
parte gli
Afraniani in molte situazioni hanno mostrato i segni del loro timore,
non sono venuti in aiuto ai loro, non sono scesi dal colle, a stento hanno
sostenuto gli attacchi della cavalleria e, riunite in un solo luogo
le insegne, tutti in mucchio, non badano a tenere i ranghi. Se si temeva
lo
svantaggio della posizione, si avrebbe avuto la possibilità
di combattere in un luogo qualsiasi, poiché di sicuro Afranio doveva
scendere
dalla sua altura non potendo rimanere per tanto tempo senza acqua.
<p align="justify">
LXXII
<p align="justify">Cesare aveva sperato di potere portare a termine la campagna senza combattere
e senza danno dei suoi, poiché aveva impedito agli
avversari l'approvvigionamento: perché dunque perdere alcuni
dei suoi pur in uno scontro favorevole? Perché permettere che i
suoi soldati,
tanto meritevoli nei suoi confronti, venissero colpiti? Perché
infine tentare la Fortuna? Tanto più che non è meno degno
di un comandante
vincere col senno piuttosto che con la spada. Era mosso da pietà
anche verso i concittadini che vedeva in pericolo di vita; preferiva
raggiungere lo scopo con la loro incolumità e salvezza. Tale
proposito di Cesare non trovava il consenso della maggior parte dei soldati;
essi invero apertamente tra di loro andavano dicendo che, se veniva
sprecata una tale occasione di vittoria, quand'anche Cesare lo avesse
voluto, essi non avrebbero più combattuto. Cesare persiste nel
suo parere e si allontana un po' da quel luogo per attenuare il timore
dei
nemici. Petreio e Afranio, presentatasi l'opportunità, fanno
ritorno nell'accampamento. Cesare, disposti dei presidi sui monti, impedito
ogni
passaggio verso l'Ebro, pone il suo accampamento ben fortificato il
più vicino possibile a quello dei nemici.
<p align="justify">
LXXIII
<p align="justify">Il giorno successivo i capi degli avversari, assai sconvolti perché
avevano perduto ogni speranza di potere fare approvvigionamenti e di
raggiungere il fiume Ebro, si consultano su ciò che rimaneva
da fare. Vi era una strada, se volevano, per ritornare a Ilerda, un'altra
per
raggiungere Tarragona. Mentre stavano deliberando su ciò viene
riferito che i cercatori di acqua sono incalzati dalla nostra cavalleria.
Saputa la cosa, predispongono numerosi posti di guardia di cavalleria
e di truppe ausiliarie e fra di essi collocano coorti di legionari;
incominciano a costruire un vallo dall'accampamento in direzione delle
sorgenti per potersi procurare acqua entro la fortificazione, senza
paura e senza creare posti di guardia. Petreio e Afranio si dividono
fra di loro il lavoro e per portare a compimento l'opera si allontanano
alquanto dall'accampamento.
<p align="justify">
LXXIV
<p align="justify">Alla loro partenza i soldati, colta la possibilità di avere colloqui
con i nostri, escono in massa e ognuno cerca e chiama chi
nell'accampamento di Cesare conosceva o aveva compaesano. Per prima
cosa tutti quanti ringraziano tutti i Cesariani poiché il giorno
precedente, mentre erano atterriti, li avevano risparmiati: sono in
vita grazie a loro. Quindi chiedono se potevano fidarsi del comandante,
se
avrebbero fatto bene a consegnarsi a lui e si dolgono di non averlo
fatto dall'inizio e di avere portato le armi contro amici e parenti.
Incoraggiati da questi discorsi, chiedono a Cesare che Petreio e Afranio
abbiano salva la vita, perché non sembrasse che avessero
macchinato delle azioni delittuose contro di loro né li avessero
traditi. Rassicurati su tali punti, garantiscono di portare subito le insegne
dalla
parte di Cesare e gli inviano come ambasciatori i centurioni dei primi
ordini per trattare la pace. Intanto, in seguito a inviti reciproci, gli
uni
conducono nel loro accampamento gli amici, gli altri vengono chiamati
fuori dai loro conoscenti, sicché i due accampamenti sembravano
essere ora uno solo. Parecchi tribuni militari e centurioni si recano
da Cesare e a lui si raccomandano; lo stesso avviene da parte dei capi
spagnoli che gli Afraniani avevano fatto venire presso di sé
e che tenevano nell'accampamento come ostaggi. Costoro andavano cercando
i
loro parenti e ospiti per avere ognuno, tramite essi, modo di raccomandarsi
a Cesare. Anche il giovane figlio di Afranio, per
intermediazione dell'ambasciatore Sulpicio, trattava con Cesare della
propria salvezza e di quella del padre. Ovunque vi erano
manifestazioni di gioia e testimonianze di gratitudine, da parte di
chi aveva evitato pericoli così gravi e da parte di chi pensava
di avere
concluso un'impresa così importante senza danno. A giudizio
di tutti, ora Cesare riceveva un importante frutto della sua moderazione
del
giorno precedente; da tutti quanti la sua decisione di non combattere
veniva approvata.
<p align="justify">
LXXV
<p align="justify">Afranio, venuto a sapere di tali avvenimenti, lascia l'opera iniziata
e rientra nell'accampamento, pronto, come sembrava, a sopportare di
buon animo qualunque accidente gli fosse capitato. Petreio invece non
si scoraggia. Arma la gente del suo seguito; con costoro e con la
coorte pretoria dei cetrati e con pochi cavalieri barbari, suoi beneficiari,
che era solito tenere a guardia della sua persona, vola
all'improvviso verso il vallo, interrompe i discorsi dei soldati, allontana
i nostri dall'accampamento, uccide quelli che cattura. I rimanenti dei
nostri si radunano e, spaventati dall'improvviso pericolo, avvolgono
il braccio sinistro nel mantello e impugnano le spade e così si
difendono
dai cetrati e dai cavalieri,confidando nella vicinanza del campo. E
si ritirano nell'accampamento e vengono difesi da quelle coorti che erano
di guardia presso le porte.
<p align="justify">
LXXVI
<p align="justify">Compiuto ciò, Petreio in lacrime passa da un manipolo all'altro
e chiama i soldati per nome, li scongiura di non lasciare in balia degli
avversari né lui né Pompeo, il loro comandante assente.
Prontamente vi è un affollamento di soldati davanti alla tenda pretoria.
Petreio
chiede che tutti giurino di non tradire e di non abbandonare l'esercito
e i comandanti e di non prendere decisioni, ciascuno per sé,
separatamente dagli altri. Egli stesso per primo pronuncia la formula
del giuramento; fa prestare lo stesso giuramento ad Afranio; seguono i
tribuni militari e i centurioni; i soldati, fatti avanzare per centurie,
fanno il medesimo giuramento. Ordinano che chiunque abbia presso di sé
soldati di Cesare li presenti; al cospetto di tutti uccidono davanti
alla tenda pretoria coloro che sono stati consegnati. Ma i più vengono
nascosti da coloro che li avevano accolti e di notte vengono fatti
scappare attraverso la trincea. Così il terrore cagionato dai capi,
la
crudeltà del massacro, il nuovo vincolo del giuramento portarono
via la speranza di una resa immediata, mutarono l'animo dei soldati e
ricondussero la situazione alla fase di prima: la guerra.
<p align="justify">
LXXVII
<p align="justify">Cesare ordina di ricercare con grande cura e rimettere in libertà
i soldati nemici che erano giunti a colloquio nel suo accampamento. Ma
tra
i tribuni militari e i centurioni alcuni di propria volontà
rimasero presso di lui. In seguito Cesare li tenne in grande considerazione;
diede ai
centurioni i più alti gradi e ai cavalieri romani la dignità
tribunicia.
<p align="justify">
LXXVIII
<p align="justify">Gli Afraniani erano tormentati dalla mancanza di foraggio, a stento
riuscivano ad approvvigionarsi di acqua. I legionari avevano una certa
quantità di frumento, poiché era stato dato loro ordine
di condurre da Ilerda viveri per otto giorni, i cetrati e gli ausiliari
non ne avevano per
niente, perché avevano pochi mezzi per procurarlo e un fisico
non abituato a portare pesi. E così ogni giorno un gran numero di
loro
trovava rifugio da Cesare. La situazione si trovava in tale punto critico.
Ma delle due proposte presentate sembrava migliore quella di
ritornare a Ilerda, poiché qui avevano lasciato un po' di frumento.
Confidavano di prendere colà altre decisioni. Tarragona distava
troppo;
comprendevano che in quel viaggio potevano capitare molti imprevisti.
Approvato quel piano, partono dal campo. Cesare manda innanzi la
cavalleria per raggiungere e trattenere la retroguardia e di persona
tiene dietro con le legioni. Non v'era un momento in cui gli ultimi della
retroguardia non venissero attaccati dai cavalieri.
<p align="justify">
LXXIX
<p align="justify">Si combatteva in questo modo: le coorti armate alla leggera chiudevano
la retroguardia e nei luoghi piani la maggior parte di esse si
fermava. Se si doveva salire un monte, la natura stessa del luogo facilmente
allontanava il pericolo, poiché dai luoghi superiori quelli che
erano andati innanzi proteggevano i compagni durante la salita; quando
erano vicini a una valle o a un pendio, coloro che erano innanzi non
potevano portare aiuto a quelli che rimanevano indietro; allora la
cavalleria, da luoghi più elevati, lanciava dardi alle spalle dei
nemici e la
situazione era di grande pericolo. Quando ci si avvicinava a posti
di tal fatta, non rimaneva che ordinare alle legioni di fermarsi e respingere
la cavalleria con grande impeto e, una volta allontanatala, subito
di gran corsa precipitarsi tutti insieme nelle valli e così, dopo
averle
attraversate, di nuovo fermarsi su alture. Infatti non solo non potevano
avere aiuto dalla loro cavalleria, sebbene numerosa, ma, atterrita
com'era dai precedenti scontri, la tenevano in mezzo alle file e per
di più la dovevano difendere. Nessun cavaliere poteva uscire dalla
linea
di marcia senza essere catturato dalla cavalleria di Cesare.
<p align="justify">
LXXX
<p align="justify">Quando si combatte in tale modo, si avanza lentamente, per brevi tratti
e spesso ci si ferma per recare aiuto ai compagni; e così avvenne
allora. Infatti, dopo essere avanzati quattro miglia, incalzati senza
tregua dalla cavalleria nemica, occupano un monte elevato e qui, senza
levare neppure il bagaglio ai giumenti, pongono il campo, fortificandolo
solo dal lato verso il nemico. Quando s'accorsero che Cesare
aveva posto il campo e innalzate le tende e inviata la cavalleria a
cercare foraggio, essi, verso mezzogiorno, all'improvviso si precipitano
fuori e, sperando in una tregua per l'allontanamento della nostra cavalleria,
incominciano a mettersi in marcia. Cesare, accortosi della cosa,
li insegue con le legioni che si erano riposate e lascia poche coorti
di guardia ai bagagli; dà ordine di seguirlo alle ore sedici e di
richiamare i
foraggiatori e la cavalleria. Subito la cavalleria ritorna al suo quotidiano
lavoro di disturbo durante la marcia. Si hanno accaniti
combattimenti con la retroguardia sicché questa quasi si dà
alla fuga e parecchi soldati, e anche alcuni centurioni, vengono uccisi.
L'esercito
di Cesare incalzava e, tutto insieme, stava addosso al nemico.
<p align="justify">
LXXXI
<p align="justify">Allora invero non essendo possibile né trovare un luogo adatto
per porre il campo né avanzare, i Pompeiani sono costretti a fermarsi
e ad
accamparsi lontano dall'acqua e in posizione sfavorevole. Ma Cesare,
per i medesimi motivi sopra esposti, non li provocò a battaglia
e in
quel giorno non volle che fossero poste le tende affinché tutti
fossero più pronti all'inseguimento, se i nemici, di giorno o di
notte, avessero
tentato una sortita. Costoro, accortisi della posizione pericolosa
dell'accampamento, per tutta la notte portano in avanti le linee di difesa
e
spostano il campo in altra sede. Continuano lo stesso lavoro anche
il giorno successivo fin dall'alba e vi impiegano tutta la giornata. Ma
quanto più procedevano nel lavoro e spostavano avanti il campo,
tanto più erano lontani dall'acqua e si rimediava al presente male
con altri
mali. La prima notte nessuno esce dal campo in cerca d'acqua; il giorno
successivo, lasciato un presidio nel campo, fanno uscire tutte le
truppe per l'approvvigionamento d'acqua, nessuno viene mandato in cerca
di foraggio. Cesare preferiva tenerli in tali tormenti e costringerli
alla capitolazione piuttosto che risolvere il combattimento con le
armi. Tenta tuttavia di circondarli con una trincea e una fossa in modo
da
impedire al massimo sortite improvvise, alle quali pensava che per
forza avrebbero dovuto ricorrere. I nemici, costretti dalla mancanza di
cibo e per essere più liberi nei movimenti, fanno uccidere tutte
le bestie da soma.
<p align="justify">
LXXXII
<p align="justify">In queste operazioni e in questi piani si consumano due giorni; il terzo
giorno una gran parte del lavoro di Cesare era ormai terminato. I
nemici per impedire il completamento della rimanente parte di fortificazione,
dato il segnale intorno all'ora nona, portano fuori le legioni e si
mettono in ordine di battaglia dinanzi al campo. Cesare richiama le
legioni dai lavori, ordina a tutta la cavalleria di radunarsi, fa lo
schieramento di battaglia; infatti sembrare di volere fuggire la battaglia,
contro l'opinione dei soldati e l'attesa di tutti, sarebbe stato
svantaggioso. Ma era indotto a non volere combattere dai medesimi motivi
che si sono detti e ancor più perché, anche se i nemici fossero
stati costretti alla fuga, la ristrettezza dello spazio non gli sarebbe
potuta essere di grande aiuto per ottenere una vittoria schiacciante. Infatti
gli accampamenti non distavano tra loro più di duemila piedi.
Di questo spazio due terzi erano occupati dalle schiere; l'altro terzo
era stato
lasciato libero per le scorrerie e l'assalto dei soldati. Se si attaccava
battaglia, la vicinanza del campo dava ai vinti un pronto rifugio dalla
fuga. Per questo motivo aveva deciso di opporre resistenza, se i nemici
l'avessero assalito, ma di non essere il primo ad attaccare battaglia.
<p align="justify">
LXXXIII
<p align="justify">La linea di battaglia afraniana, composta da cinque legioni, era su
due fronti; le coorti ausiliarie collocate sulle ali costituivano una terza
linea
di riserva. Lo schieramento di Cesare era su tre file; ma la prima
linea era formata da venti coorti, ossia da quattro coorti provenienti
da
ciascuna delle cinque legioni; la seconda linea di sostegno era formata
da tre coorti di ogni legione e la terza da altrettante e ciascuna coorte
era collocata dietro alla propria legione; in mezzo allo schieramento
erano posti i saettatori e i frombolieri; la cavalleria chiudeva i fianchi.
Con tale schieramento sembrava a entrambi gli eserciti di potere mantenere
il proprio piano: Cesare di non attaccare battaglia se non
costretto, Afranio di impedire i lavori di fortificazione di Cesare.
In tal modo la situazione viene protratta alle lunghe e gli schieramenti
vengono mantenuti fino al tramonto; quindi entrambi gli eserciti tornano
al campo. Il giorno successivo Cesare si appresta a terminare le
fortificazioni stabilite; gli Afraniani a tentare di passare il fiume
Sicori, se fosse stato possibile attraversarlo. Accortosi della cosa, Cesare
fa
passare al di là del fiume i Germani armati alla leggera e una
parte della cavalleria e dispone sulle rive numerosi posti di guardia.
<p align="justify">
LXXXIV
<p align="justify">Alla fine gli Afraniani, bloccati in ogni modo, ormai da quattro giorni
senza foraggio per gli animali rimasti, mancanti di acqua, legna,
frumento, chiedono un abboccamento, possibilmente in luogo lontano
dalla vista dei soldati. Cesare non accetta questa richiesta, concede
solo un abboccamento al cospetto di tutti; gli viene dato in ostaggio
il figlio di Afranio. L'incontro avviene nel luogo scelto da Cesare. Alla
presenza di entrambi gli eserciti prende la parola Afranio: né
loro né i soldati, dice, sono colpevoli per avere voluto restare
fedeli al loro
generale Cn. Pompeo. Ma a sufficienza hanno assolto il loro dovere
e a sufficienza hanno sofferto; hanno sopportato la mancanza di tutto;
ora invero, circondati come fiere, viene loro impedito di bere, di
muoversi e non sono in grado di sopportare col corpo i patimenti e con
l'animo la vergogna. Pertanto si dichiarano vinti; implorano e supplicano,
se è rimasto un sentimento di pietà, di non essere messi
in
condizione di giungere all'estremo martirio. Afranio pronuncia tali
parole quanto più umilmente e dimessamente può.
<p align="justify">
LXXXV
<p align="justify">A tali parole Cesare risponde: a nessuno meno che ad Afranio conviene
il ruolo di chi si lamenta e cerca compassione. Tutti gli altri infatti
avevano fatto il loro dovere: lui, Cesare, che non aveva voluto venire
alle armi anche in condizioni favorevoli, in un luogo e in un momento
conveniente, affinché persistessero al massimo tutte le opportunità
di pace; il suo esercito, che nonostante le ingiurie ricevute e le uccisioni
dei compagni, aveva salvato e protetto i soldati nemici in propria
mano; e infine i soldati dell'esercito nemico, che di propria iniziativa
avevano agito per trattative di pace e in tal modo avevano pensato
di provvedere alla salvezza di tutti i loro compagni. Così ognuno,
coerentemente, secondo il grado, aveva agito in base a un sentimento
di pietà. Sono stati i capi a essere contrari alla pace: essi non
hanno
mantenuto fede al diritto di colloquio e di tregua e hanno ucciso con
grande crudeltà uomini senza difese e tratti in inganno col pretesto
del
colloquio. Era pertanto accaduto a loro ciò che suole accadere
per lo più a uomini troppo ostinati ed arroganti, cioè di
ricorrere,
desiderandolo ardentemente, a ciò che poco prima avevano disprezzato.
Ora egli non chiede, approfittando della loro sottomissione e del
favore della circostanza, di che accrescere le sue forze; ma pretende
che siano congedati quegli eserciti mantenuti ormai per troppi anni
contro di lui. Né infatti per altro motivo sono state mandate
in Spagna sei legioni e qui ne è stata arruolata una settima, e
tante e così grandi
flotte sono state apprestate e sono stati di nascosto mandati comandanti
esperti di guerra. Nessuno di tali provvedimenti era stato preso
per la pacificazione delle Spagne e per l'utilità della provincia
che durante il periodo di pace non aveva avuto bisogno di nessun aiuto.
Già
da tempo tutti i provvedimenti erano rivolti contro di lui, contro
di lui si istituivano comandi di nuovo genere così che una medesima
persona, standosene alle porte di Roma, presiedeva le questioni della
città e, pure assente, teneva per tanti anni due bellicosissime
province; contro di lui venivano mutate le leggi sul conferimento delle
magistrature per essere mandati nelle province non dopo la pretura e
il consolato, come nel passato, ma attraverso l'elezione e l'approvazione
di pochi; contro di lui non valeva più la giustificazione dell'età
poiché venivano chiamate al comando degli eserciti persone segnalatesi
in precedenti guerre; contro di lui solo non si manteneva ciò che
era sempre stato concesso a tutti i generali, di tornare in patria,
dopo avere compiuto campagne fortunate, o con qualche onore o
certamente senza ignominia e di congedare l'esercito. Tuttavia egli
ha sopportato con pazienza e sopporterà ancora tutto ciò;
e ora vuole
non tenersi l'esercito a loro sottratto, cosa che tuttavia non sarebbe
per lui difficile, ma che non rimanga a loro per potersene servire contro
di lui. Dunque, come è stato detto, ordina di uscire dalle province
e di congedare l'esercito; se ciò viene fatto, egli non ha intenzione
di
nuocere a nessuno. Questa è l'unica e l'ultima condizione di
pace.
<p align="justify">
LXXXVI
<p align="justify">Ai soldati queste parole di Cesare risultarono graditissime e piacevoli,
come si poté anche comprendere dai segni esteriori: essi si
aspettavano qualche giusto castigo, ottenevano invece, senza richiederlo,
il premio del congedo. Infatti quando si discusse del luogo e del
tempo del congedo, tutti, e con grida e con gesti delle mani, dal vallo
dove si trovavano cominciarono a dare segno di volere essere subito
congedati, poiché se, nonostante le assicurazioni date, il congedo
fosse stato rimandato ad altro tempo, non potevano averne più sicurezza.
Dopo una breve discussione da entrambe le parti, si giunge alla conclusione
di congedare subito quelli che avevano domicilio o proprietà in
Spagna, gli altri presso il fiume Varo; da parte di Cesare si ha la
garanzia che non venga fatto loro alcun danno e che nessuno sia costretto
ad arruolarsi contro voglia.
<p align="justify">
LXXXVII
<p align="justify">Cesare promette di fornire frumento da quel momento fino all'arrivo
al fiume Varo. Aggiunge anche che venga restituito ai possessori ciò
che è stato perduto in guerra e sia in possesso dei suoi soldati;
fatta una giusta stima dà ai suoi soldati denaro corrispondente
al valore di
questi oggetti. Tutte le controversie sorte tra i soldati furono poi
rimesse spontaneamente al giudizio di Cesare. Poiché le legioni,
quasi con
una sorta di rivolta, richiedevano a Petreio e Afranio la paga militare,
ed essi sostenevano che non era ancora giunto il momento, si richiese
il giudizio di Cesare ed entrambe le parti furono soddisfatte della
sua decisione. Una terza parte circa dell'esercito fu congedata in due
giorni; Cesare ordinò a due sue legioni di marciare avanti e
alle altre di tenere dietro, in modo che i campi non fossero lontani fra
di loro;
affida tale incarico al luogotenente Q. Fufio Caleno. La marcia dalla
Spagna al fiume Varo avvenne secondo le sue prescrizioni e qui fu
congedato il resto dell'esercito.

 
 </span>
</div>

</body>
</html>
