<!DOCTYPE HTML PUBLIC "-//W3C//DTD HTML 4.01 Transitional//IT">
<HTML>
<HEAD>
   <link rel="schema.DC" href="http://purl.org/DC/elements/1.0/" title="The Dublin Core metadata Element Set" />
   <meta http-equiv="Content-Type" content="text/html; charset=iso-8859-1" >
   <META NAME="DC.Title" CONTENT="Traduzioni multilingua: Gaio Giulio Cesare">
	<META NAME="DC.Creator" CONTENT="Piero Dalle Pezze">
	<META NAME="DC.Creator.Address" CONTENT="">
	<META NAME="DC.Date.Creation" CONTENT="2000-12-03">
	<META HTTP-EQUIV="DC.Date.X-MetadataLastModified" CONTENT="2008-01-31">
	<META NAME="DC.Type" CONTENT="text">
	<META NAME="DC.Format" CONTENT="text/html">
	<META NAME="DC.Identifier" CONTENT="">
	<META NAME="DC.Language" CONTENT="it;en;de">
	<META NAME="DC.Subject" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <META NAME="DC.Description.TableofContents" LANG="it" 
         CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="DC.Description.TableofContents" LANG="en"
         CONTENT="Translation in English, Italian and German of latin authors: Caesar, Sallustius, Cicero, Tacitus, Catullus">
   <META NAME="generator" CONTENT="GNU/EMACS">
   <META NAME="description" CONTENT="Traduzioni in italiano, inglese, tedesco di autori latini: Cesare, Sallustio, Cicerone, Tacito, Catullo">
   <META NAME="keywords" CONTENT="Cesare Cicerone Tacito Catullo Sallustio traduzioni latino italiano inglese tedesco">
   <TITLE>Traduzioni latine multilingua: Gaio Giulio Cesare</TITLE>
   <LINK rel="stylesheet" type="text/css" href="../style.css">
   <LINK lang="it" title="Traduzioni latine multilingua: Gaio Giulio Cesare" rel="alternate" hreflang="it" href="Cesare.htm">
   <LINK lang="en" title="Latin translations: Gaius Giulius Caesar" rel="alternate" hreflang="en" href="CesareEn.htm">
   <base target="RIGHT">
</HEAD>

<body>

<div id="top-left">
<span>

<!-- Search Freefind -->
<TABLE>
<TD>
<FORM ACTION="http://search.freefind.com/find.html" METHOD="GET" target="_top">
<A HREF="http://search.freefind.com/find.html?id=73359458">Search this site</A> or 
<A HREF="http://search.freefind.com/find.html?id=73359458&t=w">the web</a> powered by 
<A HREF="http://www.freefind.com">FreeFind</A>
<INPUT TYPE="HIDDEN" NAME="id" SIZE="-1" VALUE="73359458">
<INPUT TYPE="HIDDEN" NAME="pid" SIZE="-1" VALUE="r">
<INPUT TYPE="HIDDEN" NAME="mode" SIZE="-1" VALUE="ALL"> 
<INPUT TYPE="SUBMIT" VALUE="Cerca"> <INPUT TYPE="TEXT" NAME="query" SIZE="25"> 
<input type="SUBMIT" name="sitemap" value="Mappa del Sito"> 
<input type="radio" name="t" value="s" CHECKED>Ricerca nel Sito
<input type="radio" name="t" value="w">Ricerca nel Web
</FORM></TD></TABLE>
<A HREF="http://search.freefind.com/find.html?id=73359458&m=0&p=0">Mappa del Sito</A>   
<A HREF="http://search.freefind.com/find.html?id=73359458&w=0&p=0">What's New</A>   
<A HREF="http://search.freefind.com/find.html?id=73359458">Cerca</A>
<!-- Search Freefind -->
</span>
</div>

<div id="top">
<span><center>
    <h1>GAIO GIULIO CESARE</h1> 
    <h2>- De bello civili (3) -</h2>
</CENTER></span>
</div>

<div id="top-right">
<span>
<a href="http://www3.clustrmaps.com/counter/maps.php?url=http://digilander.libero.it/jackdanielspl/Cesare.htm" id="clustrMapsLink"><img src="http://www3.clustrmaps.com/counter/index2.php?url=http://digilander.libero.it/jackdanielspl/Cesare.htm" style="border:0px;" alt="Locations of visitors to this page" title="Locations of visitors to this page" id="clustrMapsImg" />
</a>
<script type="text/javascript">
function cantload() {
img = document.getElementById("clustrMapsImg");
img.onerror = null;
img.src = "http://www2.clustrmaps.com/images/clustrmaps-back-soon.jpg";
document.getElementById("clustrMapsLink").href = "http://www2.clustrmaps.com";
}
img = document.getElementById("clustrMapsImg");
img.onerror = cantload;
</script>
<!-- CQ Counter code start -->
<script type="text/javascript" language="javascript"><!-- 
_n=navigator.appName; _t=new Date(); function t() { document.write( 
"<img src=\"http://1it.cqcounter.com/cgi-bin/c?_id=750614&_z=4&_r="+
_r+"&_c="+_c+"&_j="+_j+"&_t="+(_t.getTimezoneOffset())+
"&_l="+escape(document.referrer)+"\" height=15 width=70 "+
"border=0>");} _c="0"; _r="0"; _j="U";//--></script>
<script type="text/javascript" language="javascript1.2"><!-- 
_b=screen; _r=_b.width; _n!="Netscape"?_c=_b.colorDepth : _c=_b.pixelDepth;
navigator.javaEnabled()?_j="Y":_j="N";//--></script>
<a href="http://it.cqcounter.com/cgi-bin/s?_id=750614" 
target="_top"><script type="text/javascript" language="javascript"><!-- 
t(); //--></script><noscript><img width=70 height=15 border=0 alt="" 
src="http://1it.cqcounter.com/cgi-bin/c?_id=750614&_z=4"></noscript></a>
<!-- CQ Counter code end -->
</span>
</div>

<div id="left" lang="it">
<span>
<h3>HOME PAGE: [<A href="../Cesare.htm">Italian</A>][<A href="../CesareEn.htm">English</A>]</<h3>
<h3>Opere di Cesare:</h3>
<ul>
<li><a href="bellogallico.html">De bello gallico</a></li>
<li><a href="bellocivili.html">De bello civili</a></li>
<li><a href="bellohis.html">De bello hispaniensi</a></li>
<li><a href="belloafr.html">De bello africo</a></li>
<li><a href="belloale.html">De bello alexandrino</a></li>
</ul>
<h3>Altri autori latini:</h3>
<ul>
<li><a href="catullus.html">Catullo</a></li>
<li><a href="cicero.html">Cicerone</a></li>
<li><a href="horatius.html">Orazio</a></li>
<li><a href="ovidius.html">Ovidio</a></li>
<li><a href="sallustius.html">Sallustio</a></li>
<li><a href="tacitus.html">Tacito</a></li>
</ul>

<h3><a href="links.html">Links esterni utili</a></h3>
</span>
</div>


<div id="right">
 <span>


<p align="justify">I
<p align="justify">Cesare in qualità di dittatore convoca i comizi elettorali; vengono
eletti consoli Giulio Cesare e Publio Servilio; era infatti questo l'anno
in
cui, secondo le leggi, gli era concesso di diventare console. Ciò
compiuto, dal momento che in tutta Italia il credito era in grave crisi
e non
venivano pagati i debiti, dispose che fossero nominati degli arbitri
e che per mezzo di essi si facesse la stima dei beni mobili ed immobili
per
sapere quanto valesse, prima della guerra, ciascuno di questi beni,
e che essi fossero consegnati ai creditori. Stimò che questo
provvedimento fosse molto opportuno sia per fugare o diminuire il timore
di nuovi libri dei conti, cosa che quasi sempre suole accadere
dopo guerre e discordie civili, sia per tutelare la fiducia verso i
debitori. Parimenti, a mezzo di proposte di legge sottoposte al popolo
dai
pretori e dai tribuni della plebe, reintegrò in tutti i loro
diritti parecchi cittadini condannati in forza della legge di Pompeo sui
brogli, al tempo
in cui Pompeo aveva in città il presidio delle legioni, quando
si svolgevano in un solo giorno processi in cui alcuni giudici ascoltavano,
altri
emettevano la sentenza. Questi cittadini all'inizio della guerra civile
si erano offerti a Cesare, se egli voleva avvalersi dei loro servigi in
guerra, perciò li giudicò come se se ne fosse servito,
dal momento che si erano messi a sua completa disposizione. Aveva infatti
stabilito
che costoro dovessero venire reintegrati per giudizio popolare piuttosto
che sembrare riabilitati per suo favore, per non apparire o ingrato
nel dimostrare la propria riconoscenza o arrogante nel sottrarre al
popolo un suo privilegio.
<p align="justify">
II
<p align="justify">Impiega undici giorni per sbrigare queste cose, per celebrare le Ferie
latine e per portare a termine tutti i comizi; rinuncia alla dittatura,
parte da Roma e giunge a Brindisi. Aveva ordinato che si recassero
colà dodici legioni e tutta la cavalleria. Ma di navi trovò
solo un
numero sufficiente a trasportare, a mala pena, quindicimila legionari
e cinquecento cavalieri. Solo questo [la scarsità delle navi] mancò
a
Cesare per condurre a termine la guerra in breve tempo. Inoltre quelle
stesse legioni che vengono fatte imbarcare sono al di sotto del
numero effettivo di uomini in quanto molti di essi erano venuti a mancare
in tante guerre galliche, e il lungo viaggio dalla Spagna ne aveva di
molto diminuito il numero e l'autunno insalubre in Puglia e attorno
a Brindisi aveva messo a prova la salute di tutto l'esercito che proveniva
dalle salutari regioni della Gallia e della Spagna.
<p align="justify">
III
<p align="justify">Pompeo, che aveva avuto un intero anno per mettere insieme le truppe,
tranquillo poiché in tale periodo non vi era stata guerra e interventi
da parte dei nemici, aveva raccolto dall'Asia, dalle isole Cicladi,
da Corcira, da Atene, dal Ponto, dalla Bitinia, dalla Siria, dalla Cilicia,
dalla Fenicia e dall'Egitto una grande flotta; aveva comandato che
un'altra grande flotta fosse costruita in ogni luogo, aveva preteso e
ottenuto una considerevole quantità di denaro richiesta in Asia
e in Siria e da tutti i re, dinasti e tetrarchi e dai liberi popoli dell'Acaia,
aveva
costretto le società di cavalieri delle province in suo possesso
a versargli una grande quantità di denaro.
<p align="justify">
IV
<p align="justify">Aveva allestito nove legioni di cittadini romani; cinque le aveva trasportate
dall'Italia, una di veterani dalla Cilicia, che chiamava "gemella"
perché formata da due legioni, una da Creta e dalla Macedonia
composta di soldati veterani che, congedati da precedenti comandanti, si
erano fermati in quelle province, due dall'Asia che il console Lentulo
aveva fatto arruolare. Inoltre, a completamento degli effettivi, aveva
distribuito fra le legioni un gran numero di soldati provenienti dalla
Tessaglia, Beozia, Acaia ed Epiro; a questi aveva unito i soldati di
Antonio. Oltre a queste aspettava due legioni provenienti dalla Siria
con Scipione. Aveva tremila arcieri giunti da Creta, da Sparta, dal
Ponto, dalla Siria e da altre città, due coorti di frombolieri
ciascuna formata di seicento uomini, e settemila cavalieri. Di questi,
seicento
erano Galli portati da Deiotaro, cinquecento li aveva portati Ariobarzane
dalla Cappadocia; circa un medesimo numero aveva procurato
dalla Tracia Coto, che aveva mandato il figlio Sadala; della Macedonia
ve ne erano duecento, al cui comando era Rascipoli, uomo di
grande valore; cinquecento, Galli e Germani, provenivano da Alessandria
ed erano fra quei gabiniani che A. Gabinio l&iacute; aveva lasciato di
presidio presso il re Tolomeo, e Pompeo figlio li aveva condotti con
la flotta; ottocento li aveva raccolti fra i suoi servi e pastori; trecento
li
avevano dati dalla Gallogrecia Castore Tarcondario e Domnilao (uno
era venuto di persona, l'altro aveva mandato il figlio); duecento erano
stati mandati dalla Siria da Antioco Commagene, al quale Pompeo diede
grandi ricompense, e di questi la maggior parte erano arcieri a
cavallo. A questi aveva aggiunto Dardani, Bessi in parte mercenari
in parte arruolati o volontari, e inoltre Macedoni, Tessali e uomini di
altre nazioni e città; in tal modo aveva formato quel numero
che sopra abbiamo detto.
<p align="justify">
V
<p align="justify">Aveva radunato dalla Tessaglia, dall'Asia, dall'Egitto, da Creta, da
Cirene e da altre regioni una grandissima quantità di frumento.
Aveva
deciso di svernare a Durazzo, ad Apollonia e in tutte le città
marittime per impedire a Cesare di attraversare il mare e a tal fine aveva
disposto una flotta su tutto il litorale. Era a capo delle navi egiziane
Pompeo figlio, di quelle asiatiche D. Lelio e C. Triario, delle siriache
C.
Cassio, di quelle di Rodi C. Marcello e C. Coponio, della flotta liburnica
e achea Scribonio Libone e Marco Ottavio. M. Bibulo, pur se
preposto a tutte le operazioni marittime aveva tuttavia anche la direzione
generale; a lui apparteneva il comando supremo.
<p align="justify">
VI
<p align="justify">Cesare, non appena giunse a Brindisi, tenne un discorso ai soldati dicendo
che, poiché si era ormai giunti al termine delle fatiche e dei
pericoli, di buon animo lasciassero in Italia schiavi e bagagli e salissero
sulle navi senza impedimenti in modo che un maggiore numero di
soldati potesse venire imbarcato e che ponessero ogni speranza nella
vittoria e nella sua liberalità. Poiché tutti insieme gli
avevano gridato di
comandare ciò che voleva e che avrebbero fatto di buon animo
qualunque cosa avesse comandato, salpò il 4 gennaio. Come si è
detto,
furono imbarcate sette legioni. Il giorno dopo raggiunse la terra dei
Germini. Tra le scogliere dei Cerauni e altri luoghi pericolosi trovato
un
posto tranquillo, temeva infatti ogni porto, poiché li credeva
tutti in mano ai nemici, sbarcò i soldati dalle navi, tutte incolumi
dalla prima
all'ultima, presso quella località chiamata Paleste.
<p align="justify">
VII
<p align="justify">A Orico vi erano Lucrezio Vespillo e Minucio Rufo con diciotto navi
asiatiche delle quali essi erano a capo per ordine di D. Lelio; a
Corcira vi era M. Bibulo con centodieci navi. Ma quelli, non fidandosi
delle proprie forze, non osarono uscire dal porto, sebbene Cesare
avesse condotto di scorta in tutto solo dodici navi lunghe da guerra,
fra cui quattro coperte; e Bibulo, a sua volta, dal momento che non
aveva le navi in ordine per salpare e i rematori erano dispersi, non
lo affrontò in tempo poiché Cesare fu visto vicino a terra
prima che la
notizia del suo arrivo si fosse sparsa in quei luoghi.
<p align="justify">
VIII
<p align="justify">Sbarcati i soldati, Cesare rimanda nella stessa notte le navi a Brindisi
perché si potessero trasportare le altre legioni e la cavalleria.
A
questa operazione era stato preposto il luogotenente Fufio Caleno,
che doveva trasportare velocemente le legioni. Ma le navi, che avevano
preso troppo tardi il largo e non ebbero dalla loro la brezza notturna,
sulla via del ritorno incontrarono una cattiva sorte. Bibulo infatti,
informato a Corcira dell'arrivo di Cesare, sperando di potersi imbattere
in qualche nave carica, incontrò quelle vuote; e incrociatene circa
una trentina, contro di loro sfogò la rabbia dovuta alla sua
negligenza e alla sua esasperazione: le incendiò tutte e nel medesimo
incendio
uccise marinai e comandanti delle navi, sperando di atterrire gli altri
con la gravità del castigo. Compiuta questa impresa, occupò
con la
flotta, in lungo e in largo, gli ancoraggi e tutti i litorali da Sasone
al porto di Curico e, scaglionati più scrupolosamente i corpi di
guardia, egli
stesso, nonostante il rigore dell'inverno pernottava sulle navi vigilando,
disprezzando ogni fatica o incarico, senza aspettarsi un aiuto, pure di
potere venire alle armi con Cesare ...
<p align="justify">
IX
<p align="justify">Dopo la partenza delle navi liburniche dall'Illiria M. Ottavio giunse
a Salona con le sue navi. Qui, dopo avere sollevato i Dalmati e gli altri
barbari, provocò la rottura dell'alleanza di Issa con Cesare;
ma non potendo, né con preghiere né con minacce, smuovere
la cittadinanza di
Salona, decise di assediare la città (è questa protetta
sia dalla natura del luogo sia da un colle). Ma in poco tempo i cittadini
romani
costruirono delle torri di legno per difendersi e non potendo opporre
resistenza per l'esiguo numero di uomini, indeboliti dalle molte ferite,
ricorsero al rimedio estremo e liberarono tutti i servi in età
giovanile e, dopo avere tagliato i capelli di tutte le donne, fecero corde
per le
macchine da guerra. Ottavio, venuto a conoscenza del loro piano, cinse
la città con cinque accampamenti e cominciò a incalzarla
contemporaneamente con assedio e assalti. Quelli, pur disposti a sopportare
tutto, erano tormentati sopra ogni cosa dalla mancanza di
viveri. Perciò mandarono ambasciatori a Cesare per chiedergli
aiuto. Sostenevano da soli, come potevano, gli altri disagi. Dopo molto
tempo, poiché la durata dell'assedio aveva reso i soldati di
Ottavio alquanto trascurati, cogliendo il momento del mezzogiorno quando
i
nemici si allontanavano, disposti fanciulli e donne sulle mura, perché
le abitudini quotidiane sembrassero immutate, formata una schiera con
quelli che avevano da poco liberati, fecero irruzione nel più
vicino degli accampamenti di Ottavio. Espugnatolo, con lo stesso impeto
assalirono il secondo, quindi il terzo e il quarto e poi il quinto
e cacciarono i nemici da tutti i campi e, uccisone un gran numero, costrinsero
i
rimanenti e lo stesso Ottavio a trovare rifugio sulle navi. Questo
fu l'esito dell'assedio. E già si avvicinava l'inverno e, subìti
tanti danni,
Ottavio, non sperando più di espugnare la città, si ritirò
a Durazzo presso Pompeo.
<p align="justify">
X
<p align="justify">Abbiamo detto che L. Vibullio Rufo, prefetto di Pompeo, era caduto due
volte in potere di Cesare e da questo rimesso in libertà, una volta
a Corfinio, una volta in Spagna. Cesare, per i benefici che gli aveva
concesso, aveva giudicato costui idoneo per essere mandato con
proposte da Cn. Pompeo, per l'ascendente che su di lui, come sapeva,
egli esercitava. Queste per sommi capi erano le proposte: entrambi
dovevano porre fine alla loro ostinazione, deporre le armi e non tentare
più a lungo la Fortuna. Entrambi avevano ricevuto danni
abbastanza grandi, che potevano servire di lezione e di esempio sì
da temerne altri: Pompeo, scacciato dall'Italia, dopo avere perduto la
Sicilia e la Sardegna e le due Spagne e centotrenta coorti di cittadini
romani in Italia e Spagna; lui, Cesare, con la morte di Curione e la
perdita dell'esercito africano e la resa di Antonio e dei soldati presso
Curitta. Non dovevano danneggiare se stessi e lo stato dal momento
che essi con i loro guai erano prova sufficiente di quanto può
la Fortuna in guerra. Era proprio questo il momento irripetibile per trattare
la
pace, finché tutti e due confidavano in se stessi e le forze
sembravano pari; ma se per caso la Fortuna avesse fatto qualche piccola
concessione a uno dei due, chi si credeva superiore non avrebbe voluto
sapere di condizioni di pace, né si sarebbe contentato di parti
uguali colui che confidasse di potere avere tutto. Dal momento che
prima non ci si era potuti accordare, le condizioni di pace dovevano
essere chieste al senato e al popolo romano. Ciò conveniva allo
stato ed era opportuno che piacesse anche a loro. Se entrambi,
immediatamente, alla presenza dei soldati, avessero giurato di congedare
entro tre giorni l'esercito, deposte le armi e sciolte le truppe
ausiliarie, nelle quali ora ponevano fiducia, di necessità entrambi
avrebbero di buon animo accettato il giudizio del popolo e del senato.
Affinché questa proposta potesse essere più facilmente
accettata da Pompeo, avrebbe congedato tutte le sue truppe terrestri e
le milizie
delle città...
<p align="justify">
XI
<p align="justify">Vibullio, dopo avere riferito queste proposte [a Corcira], ritenne non
meno necessario informare Pompeo dell'improvviso arrivo di Cesare
affinché potesse prendere decisioni in merito prima di iniziare
a esaminare l'ambasceria. E così, senza interrompere il cammino
né di giorno
né di notte e, per andare veloce, cambiando i cavalli in tutte
le stazioni, si dirige da Pompeo per annunziargli l'arrivo di Cesare. In
quel
momento Pompeo era a Caldavia e dalla Macedonia si dirigeva ad Apollonia
e a Durazzo nei quartieri invernali. Ma, turbato
dall'avvenimento inatteso, con marce più veloci cominciò
a dirigersi ad Apollonia affinché Cesare non si impadronisse delle
città della
costa. Ma Cesare, sbarcate le truppe, nel medesimo giorno si dirige
a Orico. Quando vi giunse, L. Torquato, che per ordine di Pompeo
era a capo della città e qui teneva un presidio di Partini,
fece chiudere le porte e tentò di difendere la città; quando
ordinò ai Greci di salire
sulle mura e di prendere le armi, quelli dissero di non avere intenzione
di combattere contro l'autorità del popolo romano; poi
spontaneamente i cittadini tentarono di accogliere Cesare. Torquato,
perduta ogni speranza di aiuto, aprì le porte e consegnò
la città e se
stesso a Cesare, che lo lasciò incolume.
<p align="justify">
XII
<p align="justify">Capitolata Orico, Cesare si dirige senza alcun indugio ad Apollonia.
Alla notizia del suo arrivo L. Staberio, che qui comandava, cominciò
a
fare portare acqua nella rocca e a fortificarla e a richiedere ostaggi
dagli abitanti di Apollonia. Ma questi dissero che non glieli avrebbero
dati e che non avevano intenzione di chiudere le porte al console né
di assumere deliberazioni contrarie a quelle dell'intera Italia [il popolo
romano]. Conosciuto il loro parere, Staberio fugge di nascosto da Apollonia.
Gli abitanti mandano ambasciatori a Cesare e lo accolgono in
città. Seguono il loro esempio gli abitanti di Billide, di Amanzia
e le altre città vicine e tutto l'Epiro; mandati ambasciatori a
Cesare,
promettono di eseguire i suoi ordini.
<p align="justify">
XIII
<p align="justify">Ma Pompeo, venuto a conoscenza di quanto era avvenuto a Orico e ad Apollonia
e temendo la perdita di Durazzo, vi si dirige marciando
giorno e notte, mentre si andava dicendo che Cesare si avvicinava.
Una paura tanto grande si impadronì del suo esercito che, poiché
nella
fretta faceva della notte giorno, non interrompendo la marcia, quasi
tutti i soldati dell'Epiro e quelli provenienti dalle regioni vicine
disertavano, parecchi gettavano le armi e la marcia pareva simile a
una fuga. Ma quando Pompeo si fermò presso Durazzo e ordinò
di
porre il campo, poiché l'esercito era ancora in preda al terrore,
Labieno per primo si fa avanti e giura di non lasciarlo e di essere pronto
ad
andare incontro alla medesima sorte che la Fortuna avesse riservato
a Pompeo. Lo stesso giuramento fanno gli altri luogotenenti; li seguono
i tribuni dei soldati e i centurioni e il medesimo giuramento fa tutto
l'esercito. Cesare, visto che la marcia su Durazzo era stata prevenuta
da
Pompeo, finisce di marciare in fretta e pone il campo presso il fiume
Apso nel territorio degli Apolloniati, perché le città benemerite
fossero
difese da fortini e posti di guardia [a difesa] e stabilisce di aspettare
qui l'arrivo delle altre legioni dall'Italia e di svernare in tenda.
Altrettanto fa Pompeo e, posto il campo al di là del fiume Apso,
vi conduce tutte le milizie e le truppe ausiliarie.
<p align="justify">
XIV
<p align="justify">Caleno, imbarcate a Brindisi legioni e cavalleria, quel tanto che le
navi potevano contenerne, come era stato comandato da Cesare, salpa
e, allontanatosi un po' dal porto, riceve una lettera da Cesare che
lo informa che i porti e tutto il litorale sono in mano alla flotta nemica.
Venuto a conoscenza di ciò, fa ritorno in porto e richiama tutte
le navi. Una di esse, che continuò la navigazione e non obbedì
al comando
di Caleno, poiché non c'erano soldati a bordo ed era comandata
da un privato, spintasi fino a Orico, fu presa da Bibulo che sfogò
il
proprio odio sui servi e su tutti gli uomini liberi, non risparmiando
neppure i fanciulli, uccidendo tutti. Così da un breve intervallo
di tempo e
da un caso accidentale dipese la salvezza di tutto l'esercito.
<p align="justify">
XV
<p align="justify">Bibulo, come si è visto sopra, era sulla flotta presso Orico
e come egli impediva a Cesare la via di mare e l'ingresso ai porti, così
era
impedito a lui stesso lo sbarco in tutti i punti di quelle regioni.
Infatti collocati qua e là dei presidi, tutte le coste erano in
mano a Cesare e
non vi era modo né di fare legna e acqua né di ormeggiare
le navi. La situazione era di estrema difficoltà e i Pompeiani erano
tormentati
dalla totale mancanza del necessario sì da essere costretti
a portare da Corcira con navi da carico oltre che i viveri anche legna
e acqua.
Ciò nonostante sopportavano pazientemente e di buon animo queste
difficoltà e ritenevano di non dovere togliere la sorveglianza alle
coste
e lasciare i porti. Ma trovandosi nelle difficoltà che ho detto
e essendosi unito Libone a Bibulo, entrambi, dalle navi, dialogano con
i
luogotenenti M. Acilio e Stazio Murco, dei quali l'uno era preposto
alla difesa delle mura della città, l'altro alle difese di terra:
dicono di
volere discutere con Cesare di cose della massima importanza, se a
loro viene concessa la possibilità. A conferma di ciò aggiungono
poche
parole per mostrare di avere intenzione di negoziare un trattato. Frattanto
chiedono un armistizio e lo ottengono. Di grande importanza
infatti sembrava la proposta che presentavano e sapevano che la cosa
era molto desiderata da Cesare e si pensava che si sarebbe ottenuto
qualche risultato dalle proposte di Vibullio.
<p align="justify">
XVI
<p align="justify">Cesare in quel tempo, partito con una sola legione per ricevere la sottomissione
delle città più meridionali e per procurarsi del frumento
di
cui aveva penuria, si trovava nei pressi di Butroto, città di
fronte a Corcira. Qui, informato per lettera da Acilio e Murco delle richieste
di
Libone e Bibulo, lascia la legione e fa ritorno a Orico. Giuntovi,
i Pompeiani vengono convocati a colloquio. Libone si fa avanti e porge
le
scuse per l'assenza di Bibulo, poiché questi era di carattere
fortemente iracondo e aveva con Cesare un'inimicizia anche privata nata
al
tempo dell'edilità e della pretura; per questo motivo aveva
evitato il colloquio affinché la sua irascibilità non turbasse
il negoziato che si
sperava di grandissima utilità. è, dice, e fu sempre
grandissimo desiderio di Pompeo che si venisse a un accordo e si deponessero
le armi;
essi non hanno nessun potere per trattare, perché secondo il
decreto del consiglio il comando supremo della guerra e di tutto il resto
era
stato affidato a Pompeo. Ma, una volta conosciute le richieste di Cesare,
essi le avrebbero fatte pervenire a Pompeo e Pompeo, esortato
da loro, avrebbe da solo preso le rimanenti decisioni. Durasse frattanto
l'armistizio in modo che si potesse fare ritorno da Pompeo e
nessuno dei due avversari potesse danneggiare l'altro. A ciò
aggiunge poche parole sulle ragioni del conflitto e sulle proprie truppe
e milizie
ausiliarie.
<p align="justify">
XVII
<p align="justify">A queste ultime considerazioni Cesare non ritenne di dovere per il momento
rispondere né pensiamo ora che ci sia un motivo sufficiente
per ricordarle. Cesare chiedeva che gli fosse possibile mandare ambasciatori
a Pompeo senza pericolo e che essi stessi garantissero il buon
esito della cosa oppure li prendessero in consegna e li conducessero
alla presenza di Pompeo. Per quanto concerneva la tregua, la
situazione della guerra era in questi termini che essi con la flotta
erano di ostacolo alle sue navi e alle truppe ausiliarie, mentre egli li
teneva
lontani dalla terraferma e dall'approvvigionamento di acqua. Se volevano
che questo ostacolo venisse tolto, rinunziassero al blocco navale;
se essi tenevano duro, anch'egli aveva intenzione di tenere duro. Ciò
nonostante si poteva trattare dell'accordo, anche senza concessioni e
ciò non era per loro un impedimento. Libone rispose di non potere
né accettare la tutela degli ambasciatori di Cesare né garantire
per la
loro sicurezza; faceva ricadere ogni responsabilità su Pompeo:
su un solo punto insisteva, la tregua che esigeva con grande insistenza.
Quando Cesare comprese che egli aveva ordito tutto il suo discorso
per ovviare al pericolo presente e alla mancanza di provviste e che
non recava alcuna speranza o condizione di pace, ricondusse il suo
pensiero alla guerra.
<p align="justify">
XVIII
<p align="justify">Bibulo, al quale da molti giorni era impedito lo sbarco, gravemente
ammalato a causa della fatica e del freddo, non potendo essere curato e
non volendo abbandonare l'incarico assunto, non sopportò la
virulenza della malattia. Dopo la sua morte nessuno ebbe da solo il comando
supremo, ma ciascuno comandava le proprie navi autonomamente e secondo
il proprio giudizio. Vibullio, sedato il tumulto suscitato
dall'improvviso arrivo di Cesare, appena il momento gli parve opportuno,
assistito da Libone, L. Lucceio e Teofane, con i quali Pompeo
era solito consultarsi sugli affari della massima importanza, cominciò
a discutere delle proposte di Cesare. Aveva appena cominciato a
parlare quando Pompeo lo interruppe e gli impedì di proseguire
oltre il discorso: "Che importa a me", disse "della vita o dei diritti
civili, se
sembreranno da me posseduti per la benevolenza di Cesare? E questa
opinione non potrà essere cancellata, poiché sembrerà
che io sia
stato ricondotto a forza in Italia, dalla quale mi sono allontanato".
Terminata la guerra, Cesare venne a conoscenza di questi fatti da coloro
che furono presenti al colloquio. Ciò nonostante tentò
in altro modo di fare trattative di pace mediante abboccamenti.
<p align="justify">
XIX
<p align="justify">Tra i due campi di Pompeo e di Cesare vi era soltanto il fiume Apso
e i soldati avevano fra di loro frequenti colloqui e, come da loro
comune accordo, non veniva nel frattempo scagliato alcun dardo. Cesare
manda il luogotenente P. Vatinio sulla riva del fiume stesso per
fare ciò che gli pareva essere più utile per la pace:
domandare, più volte e a gran voce, se non era lecito a cittadini
romani inviare ad altri
cittadini romani ambasciatori per trattative di pace, cosa che è
concessa anche agli schiavi che fuggono dai Pirenei e ai predoni, sopra
tutto
perché tentavano di impedire che ci fosse uno scontro armato
fra concittadini. Parlò a lungo con tono supplichevole, come egli
doveva,
trattandosi della salvezza sua e di tutti, e fu ascoltato in silenzio
da entrambi gli eserciti. Dai Pompeiani fu risposto che Aulo Varrone
dichiarava che il giorno dopo sarebbe andato al colloquio e che insieme
a loro avrebbe esaminato in che modo gli ambasciatori potessero
venire senza pericolo ed esporre ciò che volevano. Viene fissata
una certa ora per l'incontro. E il giorno dopo quando ci si incontrò
da
entrambe le parti si radunò una grande folla; grande era l'attesa
dell'evento e l'animo di tutti sembrava rivolto alla pace. In mezzo a questa
moltitudine avanza Tito Labieno e con tono moderato incomincia a parlare
di pace e a discutere con Vatinio. All'improvviso dardi scagliati
da ogni parte interrompono a metà i loro discorsi; Vatinio,
riparato dalle armi dei soldati, li evita; tuttavia vengono feriti molti,
fra i quali
Cornelio Balbo, M. Plozio, L. Tiburzio, alcuni centurioni e soldati.
Allora Labieno: "Smettetela dunque di parlare di accordi; infatti nessuna
pace vi può essere con noi se non quando verrà portata
la testa di Cesare".
<p align="justify">
XX
<p align="justify">In quel medesimo tempo il pretore M. Celio Rufo si assunse la causa
dei debitori e, all'entrata in carica, pose il suo seggio accanto a quello
di Caio Trebonio, pretore urbano, e, se qualcuno ricorreva in appello
sugli estimi e sui pagamenti imposti dal giudice, prometteva di aiutarlo
secondo quanto Cesare aveva stabilito quando era a Roma. Ma per l'equità
del decreto e l'umanità di Trebonio, che riteneva che in quelle
circostanze si dovesse esercitare il diritto con clemenza e moderazione,
avveniva che non si poteva trovare chi per primo si appellasse
contro le sentenze. Infatti è forse proprio di un animo mediocre
prendere a pretesto la povertà e lamentarsi delle disgrazie proprie
o di
quelle dei tempi e mettere avanti le difficoltà di vendita all'asta,
ma mantenere intatti i propri beni, quando si riconoscono i propri debiti,
quale coraggio o impudenza richiede? E così non si poteva trovare
nessuno che presentasse tale richiesta. E Celio si mostrò più
duro di
quelli stessi ai quali la cosa era d'utilità. E, dopo un simile
inizio, per non sembrare di essersi dato inutilmente a una causa ingiusta,
promulgò
una legge che prevedeva il pagamento dei debiti entro sei anni senza
interesse.
<p align="justify">
XXI
<p align="justify">Poiché il console Servilio e altri magistrati si opponevano ed
egli otteneva meno successo di quanto aveva previsto, Celio Rufo, per
eccitare le passioni degli uomini, abrogata la legge precedente, ne
promulgò altre due, una con la quale abbuonò agli inquilini
l'affitto di un
anno, l'altra con la creazione di nuovi registri di debiti. Il popolo
si sollevò contro C. Trebonio, vi furono alcuni feriti ed egli fu
cacciato dal
suo seggio. Di questi avvenimenti il console Servilio riferì
al senato il quale decretò che Celio doveva essere rimosso dalla
carica. In base a
tale decreto il console gli impedì l'accesso al senato e, mentre
tentava di pronunciare un discorso, lo fece scendere dalla tribuna degli
oratori. Celio, turbato dalla vergogna e dal dolore, pubblicamente
finse di andare da Cesare; di nascosto mandò messi a Milone, che,
ucciso Clodio, era stato esiliato per tale crimine, e lo richiamò
in Italia, poiché egli, che aveva dato grandi spettacoli, possedeva
ancora un
certo numero di gladiatori; Milone, unitosi a lui, fu mandato a Turi
per sollevare i pastori. Egli era giunto a Casilino quando le sue insegne
militari e le sue armi furono prese a Capua e fu scoperta a Napoli
la schiera di gladiatori che tramava per la resa della città; conosciuti
i suoi
piani, fu bandito da Capua. Temendo il pericolo, poiché la città
aveva preso le armi e lo considerava un nemico pubblico, abbandonò
il suo
piano e mutò cammino.
<p align="justify">
XXII
<p align="justify">Frattanto Milone, diramata ai vari municipi una lettera con la quale
comunicava di agire in ossequio al comando e al volere di Pompeo,
trasmessigli da Vibullio, istigava coloro che pensava essere oppressi
dai debiti. Ma, non potendo con essi ottenere risultati, aprì alcuni
ergastoli e iniziò l'attacco di Compsa nell'agro Irpino. Qui,
con una legione dal pretore Q. Pedio ..., fu colpito da una pietra scagliata
dalle
mura e morì. E Celio, partito, come andava dicendo, alla volta
di Cesare, giunse a Turi. Qui, mentre sobillava alcuni abitanti di quel
municipio e prometteva denaro a cavalieri di Cesare, galli e spagnoli,
mandati là di guarnigione, venne ucciso da costoro. E così
la fase
iniziale di avvenimenti importanti, che tenevano in ansia l'Italia
perché i governanti erano occupati in altre faccende e le circostanze
suscitavano preoccupazione, ebbe una fine rapida e facile.
<p align="justify">
XXIII
<p align="justify">Libone, partito da Orico alla testa di una flotta di cinquanta navi,
giunse a Brindisi e occupò l'isola che si trova di fronte al porto,
poiché
riteneva preferibile difendere con sorveglianza stretta un solo luogo,
per dove era necessario che i nostri passassero, piuttosto che tutti i
lidi
e i porti. Costui, arrivato all'improvviso, si imbatté in alcune
navi da carico che incendiò; ne portò con sé una carica
di frumento e cagionò
ai nostri grande paura; sbarcati di notte fanti e sagittari, scacciò
il presidio di cavalieri e approfittò del favore della posizione
a tal punto da
mandare una lettera a Pompeo, dicendo che, se voleva, desse l'ordine
di tirare in secco le navi per le riparazioni: egli con le sue navi era
in
grado di impedire che Cesare ricevesse aiuti.
<p align="justify">
XXIV
<p align="justify">In quel tempo Antonio si trovava a Brindisi; confidando nel valore dei
soldati protesse con graticci e parapetti circa sessanta scialuppe
delle navi grandi; vi imbarcò soldati scelti e le dispose in
parecchi luoghi separatamente lungo il litoraneo; ordinò alle due
triremi, che aveva
fatto costruire a Brindisi, di portarsi verso l'imboccatura del porto
col pretesto di esercitare i rematori. Quando Libone vide che esse erano
avanzate con troppa audacia, sperando di poterle sorprendere mandò
contro di esse cinque quadriremi. Quando queste erano vicine alle
nostre navi, i nostri veterani si rifugiavano nel porto, quelli, eccitati
dal loro ardore, con troppa imprudenza le inseguivano. Così, a un
segnale convenuto, all'improvviso da ogni parte le scialuppe di Antonio
si lanciarono contro i nemici e, al primo assalto, si impadronirono di
una di queste quadriremi con i rematori e i difensori e costrinsero
le altre a fuggire vergognosamente. A questo insuccesso si aggiunse il
fatto che i cavalieri disposti da Antonio lungo la costa impedivano
ai nemici l'approvvigionamento di acqua. Libone, indotto da questa
necessità e dall'onta, si allontanò da Brindisi e tolse
l'assedio ai nostri.
<p align="justify">
XXV
<p align="justify">Erano già passati molti mesi e l'inverno era quasi finito e da
Brindisi non giungevano a Cesare né navi né legioni. E a
Cesare sembrava che
si fossero perdute alcune occasioni propizie, dal momento che più
di una volta erano soffiati venti favorevoli ai quali pensava che avrebbero
dovuto senz'altro affidarsi. E quanto più il tempo passava,
tanto più i comandanti della flotta nemica stavano vigili a sorvegliare
e avevano
maggiore speranza di tenere lontano i nostri. E con frequenti lettere
di Pompeo venivano rimproverati, poiché non avevano saputo impedire
in un primo momento l'arrivo di Cesare; ed erano pertanto ora incitati
a ostacolare il resto dell'esercito; e così ogni giorno li aspettava
una
situazione più difficile per la navigazione a causa di venti
sempre più deboli. Cesare turbato da questa situazione scrisse con
tono alquanto
duro ai suoi a Brindisi che, colto un vento propizio, non si lasciassero
sfuggire l'opportunità di prendere il mare, per vedere se potevano
dirigere la rotta verso il lido di Apollonia e condurre colà
le navi. Questi luoghi erano completamente privi di sorveglianza, perché
le navi
nemiche non osavano allontanarsi troppo dai porti.
<p align="justify">
XXVI
<p align="justify">I Cesariani danno prova di audacia e coraggio e, sotto il comando di
Marco Antonio e Fufio Caleno, per incitamento degli stessi soldati
che non si tiravano indietro di fronte a nessun pericolo per la salvezza
di Cesare, approfittando del vento australe, salpano e il giorno dopo
passano davanti ad Apollonia e Durazzo. Avvistatili dalla terraferma,
Coponio, che a Durazzo comandava la flotta di Rodi, fa uscire dal
porto le navi e, quando già si era avvicinato alle nostre navi
favorito da un vento piuttosto debole, l'Austro cominciò a soffiare
in modo
violento e fu di aiuto ai nostri. Egli, invero, non demordeva per questo
dal suo tentativo, ma con lo sforzo e la fatica dei marinai sperava di
potere vincere la violenza della burrasca e di inseguire non di meno
i nostri che pure avevano oltrepassato Durazzo grazie alla grande forza
del vento. I nostri, pur favoriti dalla Fortuna, tuttavia temevano
l'attacco della flotta nemica nel caso che il vento si fosse calmato.
Trovandosi di fronte il porto, chiamato Ninfeo, a tre miglia da Lisso,
vi fecero entrare le navi (questo porto era protetto dall'Africo, ma non
riparato dall'Austro), giudicando il pericolo della tempesta minore
di quello della flotta avversaria. Non appena furono entrati, per un
incredibile colpo di fortuna, l'Austro che aveva soffiato per due giorni
si mutò in Africo.
<p align="justify">
XXVII
<p align="justify">Fu possibile allora vedere un improvviso capovolgimento della Fortuna.
Coloro che poco prima avevano temuto per la propria salvezza,
erano accolti in un porto sicurissimo; quelli che avevano messo in
pericolo le nostre navi erano costretti a temere per la propria salvezza.
E
così, mutata la situazione, la tempesta protesse i nostri e
si abbatté contro le navi rodie: tutte e sedici le navi coperte,
dalla prima all'ultima,
vengono distrutte e affondate e del gran numero di rematori e combattenti
una parte, sbattuta contro gli scogli, rimane uccisa, una parte
viene tratta in salvo dai nostri. Cesare a tutti risparmiò la
vita e li mandò a casa.
<p align="justify">
XXVIII
<p align="justify">Due nostre navi, che avevano navigato più lentamente, sorprese
dalla notte, non sapendo quale rotta avessero preso le altre, gettarono
le
ancore di fronte a Lisso. Otacilio Crasso, comandante del presidio
di Lisso, si apprestava ad assalirle con battelli e parecchie imbarcazioni
di piccola stazza; contemporaneamente iniziava trattative per la resa
e prometteva salvezza a chi si arrendeva. Una delle due navi aveva
imbarcato duecentoventi uomini di una legione di reclute, l'altra poco
meno di duecento di una legione di veterani. Questi uomini fecero
comprendere quanto può aiutare la forza d'animo. Infatti le
reclute, atterrite dalla moltitudine delle navi e sfinite dal rollio e
dal mal di mare,
sentiti i nemici giurare che non avrebbero recato loro alcun danno,
si arresero a Otacilio; tutti costoro, condotti dinanzi a lui, a dispetto
del
vincolo del giuramento, vengono crudelmente uccisi in sua presenza.
Ma i soldati della legione veterana, parimenti tormentati dalla violenza
della tempesta e dalla puzza della sentina, giudicarono di non dovere
affatto desistere dal valore di un tempo, e, fatta trascorrere la prima
parte della notte discutendo le condizioni di una ipotetica resa, costringono
il comandante a fare approdare la nave. Trovato un luogo
adatto, passarono qui il resto della notte e all'alba, quando Otacilio
mandò loro contro i cavalieri che sorvegliavano quella parte di
spiaggia,
circa quattrocento, e gli armati che li seguivano dal presidio di Lissa,
si difesero e, dopo averne uccisi alcuni, incolumi fecero ritorno dai
nostri.
<p align="justify">
XXIX
<p align="justify">In seguito a questi avvenimenti, la colonia di cittadini romani che
occupava Lisso, città un tempo data loro e fatta fortificare da
Cesare,
accolse Antonio e lo aiutò in ogni modo. Otacilio, temendo per
sé, fugge dalla città e si ricongiunge con Pompeo. Antonio,
sbarcate tutte le
truppe, il cui effettivo totale era di tre legioni di veterani, una
di reclute e di ottocento cavalieri, rimanda in Italia la maggior parte
delle navi
per il trasporto degli altri cavalieri e soldati; lascia a Lisso le
navi grosse, di tipo gallico, con il piano che, se per caso Pompeo, ritenendo
l'Italia priva di difesa, vi avesse trasportato l'esercito (e questa
era la voce corrente), Cesare avrebbe avuto una possibilità di inseguirlo.
In
gran fretta manda messaggeri a Cesare per comunicargli in quali regioni
aveva fatto sbarcare l'esercito e quanti soldati aveva trasportato.
<p align="justify">
XXX
<p align="justify">Cesare e Pompeo, quasi nel medesimo tempo, vengono a sapere queste notizie.
Infatti avevano visto passare le navi oltre Apollonia e
Durazzo [avevano fatto rotta in quella direzione], ma i primi giorni
non sapevano dove erano andate. Informati della cosa, i due prendono
decisioni opposte: Cesare di congiungersi al più presto con
Antonio, Pompeo di opporsi, durante la marcia, ai nemici che
sopraggiungevano e assalirli, possibilmente sorprendendoli con agguati.
Nel medesimo giorno entrambi conducono gli eserciti fuori dagli
accampamenti invernali stanziati presso il fiume Apso; Pompeo di nascosto
e di notte; Cesare alla luce del giorno, davanti agli occhi di tutti.
Ma Cesare doveva percorrere un cammino più lungo e fare un ampio
giro, rimontando il fiume per poterlo attraversare a guado; Pompeo,
procedendo speditamente poiché non doveva attraversare il fiume,
a marce forzate si dirige contro Antonio. Quando Pompeo si rese conto
di essere vicino, scelto un luogo adatto, vi fermò le milizie,
trattenne tutti i suoi soldati nel campo e impedì di accendere fuochi
per celare
meglio il suo arrivo. La cosa viene subito riferita dai Greci ad Antonio.
Egli, mandati ambasciatori a Cesare, si trattenne per un giorno solo
nel campo; il giorno seguente Cesare giunse presso di lui. Pompeo,
venuto a conoscenza del suo arrivo, per non essere circondato da due
eserciti, si allontana da quella posizione e con tutte le milizie giunge
ad Asparagio di Durazzo e qui pone il campo in un luogo adatto.
<p align="justify">
XXXI
<p align="justify">In quel tempo Scipione, nonostante qualche perdita subìta presso
il monte Amano, si era proclamato comandante supremo. Fatto ciò
aveva imposto il pagamento di forti somme alle città e ai sovrani,
aveva parimenti preteso dagli appaltatori della sua provincia il pagamento
delle tasse arretrate di due anni; dai medesimi si era fatto anticipare,
come prestito, la somma delle imposte dell'anno successivo e aveva
ordinato a tutta la provincia un arruolamento di cavalieri. Ottenuto
ciò, lasciandosi alle spalle, alla frontiera, quei nemici, i Parti,
che poco
prima avevano ucciso il generale Marco Crasso e assediato M. Bibulo,
porta via dalla Siria le legioni e i cavalieri. Ma la provincia della
Siria era profondamente preoccupata e timorosa di una guerra con i
Parti e si sentiva dire dai soldati che essi erano pronti, se fossero stati
guidati ad assalire il nemico, ma non avrebbero preso le armi contro
un concittadino e un console. Pertanto egli condusse le legioni nei
quartieri invernali a Pergamo e nelle città più ricche;
fece grandissime elargizioni e, per assicurarsi il favore dei soldati,
permise loro di
saccheggiare le città.
<p align="justify">
XXXII
<p align="justify">Frattanto in tutta la provincia si esigeva con grande severità
il versamento dei contributi imposti. Inoltre, per desiderio di denaro,
venivano
escogitate molte nuove imposte, secondo le classi dei cittadini; sulle
singole persone, schiavi o liberi, veniva imposto un tributo; veniva
richiesta un'imposta sulle colonne, sulle porte, sul frumento, sui
soldati, sulle armi, sui rematori, sulle macchine da guerra, sui trasporti;
purché si potesse trovare il nome di una cosa, questo sembrava
essere motivo sufficiente per esigere denaro. Non solo alle città,
ma quasi
a ogni borgata e singolo villaggio venivano preposti capi con comando
militare. E chi di questi aveva agito con maggiore durezza e crudeltà
veniva giudicato il migliore degli uomini e dei cittadini. La provincia
era piena di littori e di autorità, zeppa di esattori e di prefetti
che, oltre
che alle tasse imposte, pensavano anche al proprio guadagno personale;
infatti andavano dicendo che, espulsi dalla patria e dalla casa,
mancavano di ogni cosa necessaria, per coprire con una etichetta d'onestà
un comportamento vergognosissimo. A ciò si aggiungevano i
pesantissimi interessi, come per lo più suole accadere in tempo
di guerra, quando a tutti vengono imposti tributi; e in queste circostanze
dicevano essere una donazione il differimento del pagamento di un sol
giorno. E così il debito della provincia in quel biennio si moltiplicò.
E
per questo motivo non solo ai cittadini romani di quella provincia,
ma anche alle singole comunità e alle singole cittadinanze venivano
imposti determinati tributi e andavano dicendo che quelle somme venivano
richieste in prestito in base a un decreto del senato; agli
appaltatori delle imposte pubbliche, poiché avevano racimolato
dei capitali, venivano richiesti in prestito i tributi dell'anno successivo.
<p align="justify">
XXXIII
<p align="justify">Inoltre Scipione aveva ordinato di portare via dal tempio di Diana a
Efeso il denaro che era stato depositato in passato. E nel giorno
stabilito per questa operazione si era giunti nel tempio con parecchi
senatori che Scipione aveva convocato presso di sé, quando viene
recapitata a Scipione una lettera da parte di Pompeo che annunciava
che Cesare aveva passato il mare con le legioni, invitandolo ad
affrettarsi a giungere da lui con l'esercito e a rimandare ogni altro
impegno. Ricevuta questa lettera, Scipione congeda i senatori convocati;
egli stesso comincia a preparare il viaggio per la Macedonia e dopo
pochi giorni partì. Questa circostanza salvò il denaro di
Efeso.
<p align="justify">
XXXIV
<p align="justify">Cesare, unitosi all'esercito di Antonio, dopo avere ritirato da Orico
la legione che qui aveva posto per difendere la costa, giudicava di
dovere mettere alla prova le province e avanzare oltre; ed essendo
a lui giunti dalla Tessaglia e dall'Etolia ambasciatori a promettere che,
se
fosse stato mandato un presidio, le cittadinanze di quei popoli avrebbero
eseguito gli ordini, mandò in Tessaglia L. Cassio Longino con la
legione di reclute chiamata la ventisettesima e con duecento cavalieri
e in Etolia C. Calvisio Sabino con cinque coorti e pochi cavalieri; li
esortò, in modo particolare, a provvedere all'approvvigionamento,
poiché quelle regioni erano vicine. Ordinò a Cn. Domizio
Calvino di
partire per la Macedonia con due legioni, la undicesima e la dodicesima,
e con cinquecento cavalieri; Menedemo, mandato come
ambasciatore dalla zona di quella provincia, che era chiamata libera,
e che di quelle regioni era il capo, assicurava uno straordinario favore
di tutti i suoi verso Cesare.
<p align="justify">
XXXV
<p align="justify">Fra questi Calvisio, accolto al suo arrivo col massimo consenso di tutti
gli Etoli, respinti i presidi nemici da Calidone e da Naupatto, si
impadronì di tutta l'Etolia. Cassio giunse in Tessaglia con
una legione. Qui, poiché vi erano due fazioni, trovava differenti
disposizioni
d'animo fra i cittadini: Egesareto, uomo di antica potenza, era favorevole
a Pompeo; Petreo, giovane di grande nobiltà, aiutava Cesare con
tutte le sue forze e con i mezzi suoi e della sua fazione.
<p align="justify">
XXXVI
<p align="justify">Nel medesimo tempo Domizio giunse in Macedonia; e quando già
cominciavano a venire da lui numerose legazioni delle città, fu
annunciato, con grande risonanza e clamore generale, che Scipione era
vicino con le legioni e che presso tutti aveva suscitato grande fama
e stima; infatti, per lo più, di fronte a una situazione nuova
il clamore supera la realtà. Costui, senza fermarsi in nessun luogo
della
Macedonia, con grande impeto marciò verso Domizio e, quando
distò da lui ventimila passi, all'improvviso si diresse in Tessaglia
contro
Cassio Longino. E fece ciò così celermente che la notizia
del suo avvicinamento e quella del suo arrivo furono contemporanee. E,
per
marciare più velocemente, lasciò presso il fiume Aliacmone,
che divide la Macedonia dalla Tessaglia, M. Favonio con otto coorti di
scorta
agli impedimenti delle legioni e ordinò di costruire qui un
campo fortificato. Nel medesimo tempo la cavalleria del re Coto, che di
solito si
trovava presso i confini della Tessaglia, si diresse al volo verso
il campo di Cassio. Allora questi, sconvolto dalla paura, venuto a
conoscenza dell'arrivo di Scipione e visti i cavalieri che pensava
fossero suoi, si diresse sui monti che circondano la Tessaglia e di qui
cominciò a marciare verso Ambracia. Ma Scipione, mentre si affrettava
a inseguirlo, ricevette una lettera da parte di M. Favonio che gli
annunciava che Domizio era vicino con le legioni e di non potere, senza
l'aiuto di Scipione, mantenere il presidio affidatogli. Ricevuta questa
lettera, Scipione muta piano e direzione; cessa di inseguire Cassio,
si affretta a portare aiuto a Favonio. E così, con marcia forzata
di giorno
e di notte, lo raggiunse proprio al momento giusto per potere contemporaneamente
scorgere la polvere dell'esercito di Domizio e vedere le
prime avanguardie di Scipione. Così la scaltrezza di Domizio
salvò Cassio, la velocità di Scipione Favonio.
<p align="justify">
XXXVII
<p align="justify">Scipione, fermatosi due giorni nell'accampamento stabile presso il fiume
Aliacmone che scorreva fra il suo campo e quello di Domizio, il
terzo giorno all'alba fa guadare il fiume all'esercito e, posto il
campo, il mattino del giorno dopo dispone dinanzi ad esso le milizie a
battaglia. Domizio allora ritenne di non dovere esitare a fare uscire
le legioni e attaccare battaglia. Ma dal momento che la pianura fra i due
campi era di circa tremila passi, Domizio fece avanzare il proprio
schieramento fin sotto il campo di Scipione, mentre quest'ultimo
continuava a non allontanarsi dal vallo. Ma, quantunque i soldati di
Domizio fossero a stento tenuti a freno, accadde che non si attaccasse
battaglia, massimamente perché un ruscello dalle rive scoscese,
posto sotto il campo di Scipione, impediva l'avanzare dei nostri. Scipione,
quando vide il loro ardente desiderio di combattere, all'idea che il
giorno dopo o sarebbe stato costretto, suo malgrado, al combattimento
o sarebbe rimasto nel suo campo con grande infamia, egli, che aveva
suscitato tanta attesa col suo arrivo, dopo la sua avanzata temeraria si
ritirò ignominiosamente e di notte, senza neppur dare il segnale
di togliere il campo, attraversò il fiume e ritornò là
donde era venuto e ivi,
vicino al fiume, pose il campo su di un luogo elevato. Pochi giorni
dopo, di notte con la cavalleria preparò un agguato ai nostri, nel
posto in
cui quasi sempre, nei giorni precedenti, erano soliti foraggiare; e
quando, secondo l'abitudine di ogni giorno, giunse Q. Varo, prefetto della
cavalleria di Domizio, quelli all'improvviso balzarono fuori dai loro
appostamenti. Ma i nostri con coraggio sostennero il loro attacco e in
breve tempo ciascuno rientrò nei propri ranghi e tutti insieme
a loro volta contrattaccarono i nemici. Fra i quali circa ottanta furono
uccisi,
gli altri furono messi in fuga; i nostri, perduti due uomini, tornarono
al campo.
<p align="justify">
XXXVIII
<p align="justify">Dopo questo fatto Domizio, sperando di potere indurre Scipione a combattere,
finse di essere costretto a togliere il campo per scarsezza
di cibo e dato l'ordine secondo il costume militare, allontanatosi
tremila passi, fece fermare tutto l'esercito e la cavalleria in un luogo
adatto
e nascosto. Scipione, che si era preparato a inseguirlo, mandò
avanti in esplorazione gran parte della cavalleria, per conoscere il percorso
di Domizio. Dopo che questi erano avanzati e i primi squadroni erano
caduti nell'agguato, gli altri, insospettiti dal nitrito dei cavalli,
ripiegarono e quelli che li seguivano, vista la loro veloce ritirata,
si fermarono. I nostri, scoperto l'agguato [dei nemici], tanto per non
aspettare invano gli altri, imbattutisi in due squadroni nemici, li
fecero prigionieri. Fuggì soltanto M. Opimio, prefetto della cavalleria.
Tutti
gli altri furono o uccisi o condotti prigionieri da Domizio.
<p align="justify">
XXXIX
<p align="justify">Cesare, dopo avere ritirato i presidi dalla costa, come si è
detto sopra, lasciò a Orico tre coorti per difendere la città
e ad esse assegnò la
difesa delle navi da guerra che aveva condotto dall'Italia. Il luogotenente
Canino era preposto a questo incarico e alla città. Costui fece
portare le nostre navi in una zona più interna del porto, dietro
la città, e le fece ormeggiare a terra e all'ingresso del porto
fece collocare una
nave da carico che era stata affondata e a questa ne unì una
seconda, sul davanti della quale fece costruire una torre rivolta all'ingresso
del
porto e la riempì di soldati, affidando loro la difesa contro
attacchi improvvisi.
<p align="justify">
XL
<p align="justify">Venuto a conoscenza di ciò, Cn. Pompeo figlio, che era a capo
della flotta egiziana, venne a Orico e, presa a rimorchio la nave sommersa,
adoperandosi con molte funi riuscì a trascinarla via. L'altra
nave, collocata a difesa da Acilio, egli la assalì con molte navi
sulle quali aveva
fatto erigere delle torri di pari altezza sia per combattere da una
posizione più elevata, sostituendo in continuazione soldati freschi
a quelli
sfiancati, sia per tentare contemporaneamente l'assalto delle mura
della città da varie parti, da terra con le scale e dalle navi,
in modo da
dividere le forze nemiche. A prezzo di sforzi e con una grande quantità
di proiettili sconfisse i nostri e, respinti i difensori che si rifugiarono
sui battelli e fuggirono, catturò quella nave. Nel medesimo
tempo si impossessò, dall'altra parte, della diga naturale posta
di fronte alla città
che fa di essa una penisola; portò in una parte più interna
del porto quattro triremi spinte a forza di leve, dopo avervi messo sotto
dei rulli.
E così assalite da entrambe le parti le navi da guerra che erano
ormeggiate a terra e senza difesa, ne condusse via quattro e incendiò
le
rimanenti. Portata a compimento questa impresa, lasciò D. Lelio,
trasferito dalla flotta asiatica, per impedire che giungessero
approvvigionamenti in città da Billide e Amanzia. Egli stesso,
recatosi a Lisso, assalì trenta navi da carico lasciate dentro il
porto da M.
Antonio e le incendiò tutte. Dopo avere tentato di espugnare
Lisso, che era difesa da cittadini romani che appartenevano a quella colonia,
e
da soldati mandati da Cesare a presidiarla, rimasto là tre giorni,
perduti pochi soldati nell'assedio, se ne partì senza portare a
compimento
l'impresa.
<p align="justify">
XLI
<p align="justify">Cesare, venuto a sapere che Pompeo era ad Asparagio, si diresse qui
con l'esercito, ed espugnata lungo il percorso la città dei Partini,
dove Pompeo aveva un presidio, il terzo giorno raggiunse Pompeo [in
Macedonia] e pose il campo vicino a lui e il giorno dopo, condotte
fuori tutte le truppe e schieratele in ordine di battaglia, offrì
a Pompeo l'occasione di combattere. Quando comprese che egli se ne stava
sulle sue posizioni, ricondotto l'esercito nell'accampamento, pensò
di dovere seguire un altro piano. E così il giorno dopo partì
alla volta di
Durazzo con tutte le milizie, facendo un grande giro lungo un percorso
difficile e angusto, con la speranza di potere o ricacciare Pompeo in
Durazzo o tagliarlo fuori da quella città, dove egli aveva trasportato
tutte le vettovaglie e il materiale necessario per tutta la guerra. E così
accadde. Pompeo infatti in un primo momento, ignorando il piano di
Cesare e vedendo che era partito in direzione opposta a quella della
città, pensava che se ne fosse andato via per mancanza di cibo;
informato in seguito da esploratori, il giorno dopo levò il campo
con la
speranza di andargli incontro per una via più breve. Cesare,
sospettando che sarebbe accaduto ciò, esortò i soldati a
sopportare di buon
animo la fatica e, sospesa la marcia solo per un breve periodo della
notte, al mattino giunse a Durazzo, proprio mentre si vedeva da
lontano l'avanguardia di Pompeo, e qui pose il campo.
<p align="justify">
XLII
<p align="justify">Pompeo, tagliato fuori da Durazzo, quando vede fallito il suo primo
piano, ne utilizza un secondo e, in una zona elevata, detta Petra, che
offre un piccolo accesso alle navi e le protegge da alcuni venti, fortifica
il campo in una posizione elevata. Dà ordine che colà si
riunisca
parte delle navi da guerra e sia portato frumento e vettovaglie dall'Asia
e da tutte le regioni in suo potere. Cesare, pensando che la guerra si
sarebbe trascinata troppo alle lunghe e disperando di avere rifornimenti
dall'Italia, poiché tutte le coste erano sorvegliate con grande
diligenza dai Pompeiani e tardavano ad arrivare le sue navi fatte costruire
durante l'inverno in Sicilia, in Gallia e in Italia, inviò in Epiro
per
l'approvvigionamento i luogotenenti Q. Tillio e L. Canuleio e, poiché
queste regioni erano troppo lontane, stabilì di creare granai in
determinati posti e divise fra le città vicine il compito di
trasportare il frumento. Parimenti ordinò di requisire il frumento
che si trovava a
Lisso e fra i Partini e in tutti i villaggi. Era pochissimo sia per
la natura del terreno stesso, poiché i luoghi sono aspri e montuosi
e per lo più
si usava frumento importato, sia perché Pompeo aveva previsto
ciò e nei giorni precedenti aveva depredato i Partini e aveva fatto
trasportare a Petra dai cavalieri tutto il frumento raccolto dopo avere
depredato e spogliato le case dei Partini.
<p align="justify">
XLIII
<p align="justify">Venuto a conoscenza di ciò, Cesare studia un piano tenendo conto
della natura del luogo. Circondavano infatti il campo di Pompeo
moltissime colline elevate e scoscese. In un primo momento le occupò
con dei presidi e vi fece costruire dei fortilizi. Poi, come richiedeva
la conformazione di ciascun luogo, fatte condurre linee fortificate
da un fortilizio all'altro, iniziò a circondare Pompeo con un vallo,
mirando
a questi fini: poiché il vettovagliamento scarseggiava e Pompeo
aveva a disposizione molti cavalieri, rifornire da ogni parte, con minore
pericolo, frumento e vettovaglie all'esercito, impedire contemporaneamente
il foraggiamento a Pompeo e rendere la sua cavalleria
impossibilitata ad agire, in terzo luogo sminuire il prestigio di cui
Pompeo sembrava godere sopra tutto presso le popolazioni straniere,
poiché si sarebbe diffusa in tutto il mondo la notizia che Pompeo
era assediato da Cesare e non osava venire a battaglia.
<p align="justify">
XLIV
<p align="justify">Pompeo non voleva allontanarsi né dal mare né da Durazzo,
dove aveva concentrato tutto il materiale da guerra, i proiettili, le armi,
le
macchine e dove faceva portare con le navi il frumento per l'esercito,
né poteva d'altra parte impedire le opere di fortificazione di Cesare,
a
meno di non volere venire a battaglia: cosa che aveva stabilito per
il momento di non dovere fare. Non rimaneva che ricorrere all'estrema
risorsa della guerra: occupare il maggior numero di colline, tenere
presidi su una zona il più possibile vasta e frazionare, quanto
più poteva,
le truppe di Cesare; e così accadde. Infatti vennero costruiti
ventiquattro fortilizi, che abbracciavano una zona di quindici miglia,
entro cui si
effettuava il foraggiamento e che comprendeva molti luoghi coltivati,
che potevano servire al momento per pascolare il bestiame. E come i
nostri avevano costruito da un fortilizio all'altro fortificazioni
ininterrotte, affinché in nessun posto i Pompeiani facessero irruzione
assalendoli
alle spalle, così quelli, nel loro spazio interno, costruivano
linee fortificate ininterrotte perché i nostri non potessero in
nessun posto
penetrare e attaccarli alle spalle. Ma i Pompeiani erano più
veloci nei lavori, poiché erano superiori per numero di soldati
e, essendo
all'interno, avevano un perimetro minore da fortificare. E quando Cesare
doveva prendere una di quelle posizioni, Pompeo, sebbene
avesse deciso di non impiegare nel contrasto tutte le sue forze e di
non attaccare battaglia, tuttavia mandava in posizioni strategiche arcieri
e
frombolieri, di cui aveva un gran numero. E molti dei nostri rimanevano
feriti e s'era diffusa una grande paura delle frecce e quasi tutti i
soldati si erano confezionate tuniche o coperture con imbottiture,
coperte e pelli per evitare i dardi.
<p align="justify">
XLV
<p align="justify">Entrambi si impegnavano con grande sforzo per occupare buone posizioni:
Cesare per stringere Pompeo in uno spazio il più possibile
ristretto, Pompeo per impossessarsi del maggior numero di colline in
un perimetro il più ampio possibile; e per questo motivo le
scaramucce si facevano frequenti. In una di queste, una volta, avendo
la nona legione di Cesare occupato una certa posizione, di cui aveva
iniziata la fortificazione, Pompeo, che si era impadronito di un colle
vicino che fronteggiava questo luogo, cominciò a impedire ai nostri
il
lavoro. E, dal momento che aveva da una parte un accesso quasi pianeggiante,
dapprima dispose intorno arcieri e frombolieri, poi inviò una
grande moltitudine di soldati armati alla leggera e fece avanzare le
macchine da guerra, ostacolando i nostri lavori; non era infatti facile
per i
nostri contemporaneamente difendersi e lavorare. Cesare, vedendo che
i suoi uomini venivano da ogni parte colpiti, ordinò la ritirata
e
l'allontanamento dalla zona. La ritirata si faceva per un pendio. Così
i Pompeiani incalzavano con più accanimento e non permettevano ai
nostri la ritirata, poiché a loro sembrava che i nostri lasciassero
la posizione mossi da paura. Si dice che in quell'occasione Pompeo,
pavoneggiandosi con i suoi, affermasse che accettava di essere giudicato
comandante di nessun valore, se le legioni di Cesare fossero
riuscite, senza ricevere un grandissimo danno, a ritirarsi da dove
s'erano temerariamente spinte.
<p align="justify">
XLVI
<p align="justify">Cesare, temendo per la ritirata dei suoi, ordinò di portare graticci
verso l'estremità della collina di fronte al nemico, collocandoli
a
sbarramento e, protetti così i soldati, al di qua dei graticci
fece scavare un fossato di media larghezza e rendere ovunque il terreno
quanto
più possibile impraticabile. Egli stesso collocò in luoghi
adatti dei frombolieri che fossero di aiuto ai nostri nella ritirata. Compiute
queste
operazioni ordinò alla legione di ritirarsi. I Pompeiani, quindi,
con maggiore insolenza e audacia incominciarono a premere e incalzare i
nostri e, per superare i fossati, abbatterono i graticci collocati
a difesa. Cesare, accortosi di ciò, temendo che sembrasse non una
ritirata,
ma una fuga e che ne derivasse un danno maggiore, quasi a metà
del percorso, fatti esortare i suoi da Antonio, che era a capo della
legione, ordinò di dare con la tromba il segnale di combattimento
e di attaccare i nemici. I soldati della nona legione, ritrovata d'un tratto
l'intesa, scagliarono dardi e, con una corsa veloce risalito il pendio
dalla posizione più bassa, respinsero a precipizio i Pompeiani
costringendoli alla fuga. Ma i graticci rovesciati, i pali nascosti
e le fosse scavate furono di grande impedimento alla loro ritirata. I nostri
invero, ai quali bastava ripiegare senza danno, dopo avere ucciso molti
nemici e perduti soltanto cinque uomini, si ritirarono in tutta
tranquillità e, occupate altre colline un poco al di qua di
quel luogo, condussero a compimento i lavori di fortificazione.
<p align="justify">
XLVII
<p align="justify">Era un modo di combattere nuovo e fuori dal comune sia per il grande
numero di fortilizi, per la vastità dell'area, per le imponenti
fortificazioni, per le complesse tecniche di assedio, sia per altri
motivi. Infatti chiunque tenta un assedio, serra il nemico incalzandolo
dopo
che esso è stato fiaccato o indebolito o superato in battaglia
o provato da qualche insuccesso, forte della sua superiorità nel
numero di
soldati e cavalieri; scopo poi dell'assedio di solito è questo:
impedire il vettovagliamento ai nemici. Ma in quel frangente Cesare, con
un
numero inferiore di soldati, serrava un esercito integro, in buona
salute e che aveva abbondanza di tutto; infatti ogni giorno una gran numero
di navi giungeva da ogni parte a portare provviste e non poteva soffiare
alcun vento che non fosse favorevole almeno a una parte delle navi.
Cesare invece, consumata tutta la scorta di frumento raccolta in lungo
e in largo nella zona, si trovava in grandissime difficoltà. Ciò
nonostante i soldati sopportavano questa situazione con straordinaria
resistenza. Ricordavano infatti che nell'anno precedente in Spagna
con gli stessi patimenti, e con la loro fatica e resistenza, avevano
portato a termine una guerra durissima; non dimenticavano di avere
sofferto una grande carestia presso Alesia, una ancora più grande
presso Avarico e di essere risultati vincitori di popoli fortissimi. Ed
essi
non rifiutavano l'orzo e i legumi, quando venivano loro distribuiti,
ma gradivano molto il bestiame, proveniente dall'Epiro, dove ve ne è
in
grande abbondanza.
<p align="justify">
XLVIII
<p align="justify">Gli uomini che facevano parte delle truppe ausiliarie trovarono anche
un tipo di radice, detta "cara", che, unita al latte, alleviava molto la
mancanza di cibo. Ne facevano una specie di pane. Ve ne era in grande
quantità. Pani fatti con questa radice, quando i Pompeiani
rivolgevano loro parole di scherno rinfacciando ai nostri la fame,
venivano scagliati da ogni parte contro di loro per frustrare la loro
speranza.
<p align="justify">
XLIX
<p align="justify">E ormai il frumento incominciava a maturare e la speranza stessa aiutava
a sopportare la carestia, poiché i nostri confidavano di avere entro
breve tempo abbondanza di cibo; e durante le veglie e nei dialoghi
si sentiva dire spesso dai soldati che, piuttosto che lasciarsi sfuggire
di
mano Pompeo, avrebbero mangiato la corteccia degli alberi. Con piacere
venivano anche a sapere dai disertori che i cavalli dei nemici
venivano tenuti in vita, ma che il restante bestiame era tutto morto
e che i nemici stessi non erano più in buona salute, tormentati
come
erano dalla mancanza di spazio, dal puzzo nauseabondo proveniente da
una moltitudine di cadaveri, dalle fatiche quotidiane, loro che non
erano avvezzi a lavorare, e dall'assoluta mancanza di acqua. Infatti
tutti i fiumi e i ruscelli che si dirigevano al mare Cesare o li aveva
fatti
deviare o li aveva sbarrati con grandi lavori ed essendo le valli,
a causa delle asperità dei luoghi, strette e di difficile transito,
egli le aveva
sbarrate, piantando per terra dei pali e ammassando contro di essi
della terra per trattenere l'acqua. E così i nemici erano per necessità
costretti a cercare luoghi bassi e paludosi ove scavare dei pozzi e
questa fatica si aggiungeva ai lavori quotidiani. Ma quelle sorgenti si
trovavano troppo lontane da alcuni presidi e, inoltre, per il caldo
velocemente si prosciugavano. Al contrario l'esercito di Cesare godeva
ottima salute, aveva acqua in grande abbondanza e vettovaglie di ogni
genere, ad eccezione del frumento, in grande quantità. Stando così
le
cose, vedevano ogni giorno la situazione migliorare e, col maturare
del grano, aumentare la speranza.
<p align="justify">
L
<p align="justify">In questo nuovo tipo di guerra nuovi metodi di combattimento venivano
escogitati da entrambe le parti. I nemici, poiché avevano capito
dai
fuochi notturni che le nostre coorti bivaccavano presso le fortificazioni,
si avvicinavano in silenzio e lanciavano una pioggia di frecce sulla
moltitudine, ritirandosi subito presso i loro. In seguito a queste
vicende in nostri, resi accorti dall'esperienza, ricorrevano a questo rimedio,
accendere altrove i fuochi ...
<p align="justify">
LI
<p align="justify">Frattanto P. Silla, che Cesare alla sua partenza aveva messo a capo
del campo, informato dei fatti venne in aiuto alla coorte con due
legioni; al suo arrivo i Pompeiani furono respinti con facilità.
E infatti non ressero alla vista e all'impeto dei nostri e, mentre le prime
file
furono sbaragliate, gli altri volsero le spalle e abbandonarono la
posizione. Ma Silla chiamò indietro i nostri che si erano dati
all'inseguimento perché non andassero troppo avanti. Ma i più
ritengono che la guerra avrebbe potuto finire proprio in quel giorno, se
egli
avesse voluto inseguire con più tenacia. Ma la sua decisione
non sembra da biasimare, infatti diversi sono i compiti del luogotenente
e del
comandante supremo: il primo deve agire in tutto e per tutto secondo
gli ordini, il secondo deve liberamente decidere in base alla situazione
generale. Silla, che era stato lasciato da Cesare nell'accampamento,
una volta liberati i suoi, fu contento e non volle venire alle armi, anche
se vi era la possibilità di un felice esito dell'azione, e fece
ciò per non dare l'impressione di avere assunto le funzioni del
comandante
supremo. Una circostanza rendeva ai Pompeiani molto difficile la ritirata.
Infatti, partiti da una posizione più bassa, si erano fermati sulla
cima di un colle: se si fossero ritirati per il pendio, temevano l'inseguimento
dei nostri da una posizione più elevata; inoltre non mancava
molto al tramonto perché, nella speranza di concludere l'azione,
avevano protratto il combattimento quasi fino alla notte. Pertanto Pompeo,
decidendo in base alla necessità del momento, occupò
una collinetta abbastanza distante dal nostro fortilizio tanto da non potere
essere a
tiro dei proiettili scagliati dalle macchine da guerra; vi si fermò,
fortificò la posizione e vi riunì tutte le milizie.
<p align="justify">
LII
<p align="justify">Nel medesimo tempo, inoltre, si combatté in due luoghi. Infatti
Pompeo aveva assalito più fortilizi contemporaneamente per dividere
le
forze in modo da impedire l'invio di soccorsi dai presidi vicini. Nel
primo di questi luoghi Volcacio Tullo con tre coorti sostenne l'impeto
di
una legione e la respinse; nel secondo i Germani, usciti dalle nostre
fortificazioni, uccisero parecchi nemici e ritornarono sani e salvi dai
loro.
<p align="justify">
LIII
<p align="justify">E così in un solo giorno furono combattute sei battaglie, tre
presso Durazzo, tre presso le fortificazioni; fatto il bilancio di tutti
questi
combattimenti, ci risultava che le perdite pompeiane erano di circa
duemila uomini, fra cui veterani richiamati e parecchi centurioni, fra
i
quali Valerio Flacco L. figlio di colui che aveva ottenuto la pretura
in Asia; furono prese sei insegne militari. Non più di venti dei
nostri
uomini caddero in tutte queste battaglie. Ma nel fortilizio non vi
fu nessun soldato che non venisse ferito e quattro centurioni della coorte
ottava persero gli occhi. Volendo, inoltre, rendere testimonianza delle
fatiche e del pericolo da essi sostenuti, contarono davanti agli occhi
di Cesare circa trentamila frecce lanciate contro il fortilizio, inoltre
sullo scudo del centurione Sceva, presentato a Cesare, furono trovati
centoventi fori. Cesare gli donò, per i suoi meriti verso di
lui e verso lo stato, duecentomila denari e pubblicamente lo promosse da
centurione di ottavo ordine a centurione di primo ordine (infatti era
chiaro che il fortilizio era stato salvato sopra tutto per il suo contributo);
poi elargì alla coorte un doppio stipendio e, con grande generosità,
frumento, vestiario, cibo e decorazioni militari.
<p align="justify">
LIV
<p align="justify">Pompeo, accresciute poderosamente di notte le fortificazioni, nei giorni
seguenti costruì delle torri e, fatti edificare i baluardi alti
quindici
piedi, coprì con vinee quella parte dell'accampamento. Cinque
giorni dopo, approfittando di un'altra notte nuvolosa, fece ostruire tutte
le
porte del campo per sbarrare il passaggio e, poco dopo mezzanotte,
condusse fuori l'esercito in silenzio e si rifugiò nel campo precedente.
<p align="justify">
LV (LVI)
<p align="justify">Tutti i giorni successivi Cesare fece uscire nella pianura l'esercito
in formazione di combattimento, caso mai Pompeo volesse venire a
battaglia, e spinse le legioni fin quasi sotto il suo campo: la sua
prima fila distava dalle fortificazioni del campo di Pompeo quel tanto
da
essere fuori dalla portata di proiettili scagliati a mano o con macchine
da guerra. Pompeo, a sua volta, per non perdere la propria
reputazione e credibilità presso i soldati, schierava l'esercito
davanti al campo in modo che la terza fila fosse a ridosso del vallo e
tutto
l'esercito schierato potesse essere difeso con i proiettili lanciati
dal vallo stesso.
<p align="justify">
LVI (LV)
<p align="justify">Una volta ricevute in sottomissione l'Etolia, l'Acarnania e l'Anfilochia,
grazie, come abbiamo detto, a Cassio Longino e Calvisio Sabino,
Cesare ritenne opportuno attaccare l'Acaia e procedere un poco oltre.
E così mandò colà Q. Caleno insieme a Salino e Cassio
con le loro
coorti. Alla notizia del loro arrivo Rutilio Lupo, che era stato mandato
da Pompeo a governare l'Acaia, diede ordine di fortificare l'istmo
per tenere Fufio lontano dall'Acaia. Caleno ottenne la sottomissione
spontanea di Delfi, Tebe e Orcomeno; prese alcune città con la forza,
si adoperò, mediante l'invio di ambasciatori, per portare le
altre a un accordo con Cesare. Queste attività assorbivano quasi
completamente Fufio.
<p align="justify">
LVII
<p align="justify">Mentre questi fatti accadevano in Acaia e presso Durazzo, si viene a
sapere che Scipione era giunto in Macedonia. Cesare, non dimentico
del primitivo disegno, gli invia Aulo Clodio, amico comune, che, da
lui presentato e raccomandato fin da prima, era considerato uno dei
suoi intimi. Gli consegna una lettera e messaggi per Scipione, che
così in breve si possono riassumere: egli tutto aveva tentato per
la pace,
pertanto pensava che, se non si era concluso nulla, era solo per colpa
di quelli che egli aveva voluto fossero gli artefici della trattativa,
poiché essi avevano timore di recare i suoi messaggi a Pompeo
in momento non opportuno. Ma Scipione aveva tanta autorità non solo
per
esporre liberamente il suo pensiero, ma anche, in larga misura, per
fare pressione e correggere chi sbagliava; d'altra parte era a capo di
un
suo esercito e, oltre all'autorità, aveva anche le forze per
fare opera di costrizione. Se avesse fatto ciò, la pace dell'Italia,
la quiete delle
province, la salvezza della nazione sarebbero state attribuite da tutti
a lui solo. Clodio porta a Scipione questa ambasciata e, nei primi giorni
viene ascoltato volentieri, almeno sembrava, nei successivi non è
più ammesso al colloquio, poiché Scipione era stato rimproverato
da
Favonio, come poi si seppe a guerra finita; tornò quindi da
Cesare senza avere portato a termine l'incarico.
<p align="justify">
LVIII
<p align="justify">Cesare, per immobilizzare più facilmente la cavalleria di Pompeo
presso Durazzo e impedirle il foraggiamento, sbarrò con grandi opere
di
fortificazione i due accessi, che, come abbiamo detto, erano molto
stretti e innalzò qui dei fortilizi. Pompeo, dopo alcuni giorni,
quando
s'accorse che la cavalleria non gli era di alcun vantaggio, la fece
di nuovo rientrare con le navi presso di sé all'interno delle fortificazioni.
La
penuria di foraggio era grandissima, così che nutrivano i cavalli
con foglie raccolte dagli alberi e tenere radici di canna pestate; infatti
avevano consumato tutto il frumento che era stato seminato entro le
fortificazioni. Erano costretti a fare giungere frumento da Corcira e
dall'Acarnania con un lungo tragitto per mare, e, poiché la
quantità era inferiore al bisogno, erano costretti ad aggiungere
orzo e a nutrire i
cavalli in questo modo. Ma quando vennero a mancare non solo l'orzo
e il foraggio e l'erba tagliata in tutti i campi, ma anche le foglie sugli
alberi e i cavalli erano consunti dalla magrezza, Pompeo giudicò
di dovere fare un tentativo di sortita.
<p align="justify">
LIX
<p align="justify">Vi erano presso Cesare, nella sua cavalleria, due fratelli Allobrogi,
Roucillo ed Eco, figli di Adbucillo, che per molti anni era stato al
comando del suo popolo, uomini di singolare valore, della cui opera,
eccellente e valorosissima, Cesare si era servito in tutte le guerre
galliche. A costoro in patria, per questi motivi, aveva fatto affidare
cariche molto importanti e li aveva, eccezionalmente, fatti eleggere
senatori; aveva dato loro in Gallia terreni sottratti ai nemici e grandi
premi in denaro, facendoli, da poveri che erano, ricchi. Costoro, per il
loro valore, erano non solo stimati da Cesare, ma anche considerati
dall'esercito; ma, fiduciosi dell'amicizia di Cesare e trascinati da una
stolta arroganza tipica dei barbari, disprezzavano i loro compagni,
defraudavano la paga dei cavalieri e sottraevano tutto il bottino per
mandarlo a casa. I cavalieri, irritati da questi fatti, andarono tutti
insieme da Cesare e si lamentarono pubblicamente dei loro soprusi e in
più
aggiunsero che da quelli era stato dichiarato un falso numero di cavalieri
per appropriarsi indebitamente della loro paga.
<p align="justify">
LX
<p align="justify">Cesare, giudicando che quello non era il momento per punizioni, con
atto di grande condiscendenza per il loro valore, differì l'intera
disputa; li rimproverò privatamente per i guadagni sui cavalieri,
ricordando loro che dovevano attendersi ogni bene solo dalla sua amicizia
e
sperare, come per il passato, in altri suoi favori. Questa vicenda
tuttavia recò loro grande offesa e il disprezzo da parte di tutti,
e tale
disprezzo lo coglievano sia dai rimproveri degli altri sia dal giudizio
e rimorso della propria coscienza. Spinti da questa vergogna e
credendo forse di non essere assolti, ma di venire risparmiati solo
temporaneamente, decisero di allontanarsi da noi e tentare una nuova
sorte, sperimentando nuove amicizie. E accordatisi con qualche loro
cliente, che osarono mettere a parte di una simile azione delittuosa,
dapprima tentarono di uccidere il prefetto di cavalleria C. Voluseno,
come in seguito, a guerra finita, si venne a sapere, per potere trovare
rifugio da Pompeo con qualche benemerenza; quando la cosa apparve troppo
difficile e non vi era possibilità di condurla a termine, preso
a
prestito quanto più denaro poterono, come se volessero dare
soddisfazione ai loro compagni e restituire il mal tolto, dopo avere comprato
molti cavalli, passarono dalla parte di Pompeo con i complici del loro
piano.
<p align="justify">
LXI
<p align="justify">Poiché erano di nobile famiglia, ed erano giunti riccamente equipaggiati
e con grande scorta e con molti giumenti ed erano considerati
uomini valorosi ed erano stati tenuti in grande onore presso Cesare,
e poiché inoltre la situazione si presentava nuova e insolita, Pompeo
li
ostentava conducendoli in giro per i presidi. Infatti prima di allora
nessuno, né fante né cavaliere, era passato da Cesare a Pompeo,
mentre
quasi ogni giorno c'era chi disertava Pompeo per Cesare, addirittura
in massa disertavano i soldati arruolati in Epiro e in Etolia e i soldati
di
tutte quelle terre in mano a Cesare. Ma i due Allobrogi, informati
su tutto, sulle fortificazioni non ancora portate a termine e sui relativi
punti
deboli, almeno a parere degli esperti militari, avevano inoltre preso
nota delle ore delle operazioni, delle distanze tra i luoghi, della diligenza
con cui erano vigilati i posti di guardia, diversa secondo lo zelo
o il carattere di chi era preposto alla guardia e avevano riferito tutto
quanto
a Pompeo.
<p align="justify">
LXII
<p align="justify">Pompeo, venuto a conoscenza di queste cose e avendo deciso già
in precedenza, come si è detto, di fare una sortita, ordina ai soldati
di
preparare con vimini coperture per gli elmi e di ammassare materiale
per formare un terrapieno. Predisposto ciò, di notte fa salire su
battelli
e navi veloci un gran numero di soldati armati alla leggera e di arcieri
e caricare tutto il materiale per il terrapieno. Intorno a mezzanotte fa
uscire fuori dal campo maggiore e dai presidi sessanta coorti conducendole
da quella parte delle fortificazioni rivolta verso il mare e molto
lontana dall'accampamento più grande di Cesare. Colà
manda le navi cariche, come si è detto, di soldati armati alla leggera
e del materiale
e le navi da guerra di stanza a Durazzo e a ciascuno impartisce ordini
dettagliati. Presso quelle fortificazioni Cesare aveva disposto il
questore Lentulo Marcellino con la nona legione. A costui, che non
godeva di buona salute, aveva affiancato, come aiutante, Fulvio
Postumo.
<p align="justify">
LXIII
<p align="justify">In quel luogo vi era una fossa di quindici piedi e, dirimpetto al nemico,
una palizzata alta dieci piedi, il cui terrapieno si estendeva altrettanto
in larghezza; a una distanza di seicento piedi vi era, rivolto dalla
parte opposta, un altro vallo con una fortificazione un po' più
bassa. Infatti
Cesare, nei giorni precedenti, aveva fatto costruire un duplice vallo
in quel luogo, temendo che i nostri venissero circondati dalle navi, in
modo da potere resistere nel caso si fosse combattuto su due fronti.
Ma la mole del lavoro e l'ininterrotta fatica di ogni giorno non
permettevano il compimento dell'impresa, poiché la lunghezza
della linea delle fortificazioni era di diciassette miglia. E così
il bastione posto
trasversalmente di fronte al mare che doveva congiungere queste due
fortificazioni non era ancora terminato. E il fatto, noto a Pompeo,
poiché gli era stato riferito dai disertori Allobrogi, recò
grande danno ai nostri. Infatti, quando le nostre coorti [della nona legione]
avevano
finito il turno di guardia presso il mare, all'improvviso all'alba
giunsero i Pompeiani [vi fu l'arrivo dell'esercito]: i soldati imbarcati
sulle navi,
giunti alle spalle, scagliavano proiettili contro il bastione esterno,
altri riempivano di materiale le fosse e contemporaneamente i legionari,
appoggiate le scale, atterrivano i difensori della fortificazione interna,
scagliando a mano e con macchine proiettili di ogni tipo, mentre una
grande moltitudine di arcieri incalzava da entrambi i lati. La copertura
di vimini posta sopra gli elmi era una valida difesa dai colpi di pietra,
unica arma in mano ai nostri. E così, mentre i nostri venivano
incalzati in ogni modo e a fatica resistevano, ci si rese conto, come sopra
si è
detto, del difetto della fortificazione; i Pompeiani, sbarcati nel
tratto di mare fra i due bastioni, là dove il lavoro di fortificazione
non era
stato completato, fecero impeto contro i nostri alle spalle e li cacciarono
da entrambe le linee di fortificazione costringendoli a fuggire.
<p align="justify">
LXIV
<p align="justify">All'annuncio di questo assalto improvviso, Marcellino manda dal campo
coorti ... in aiuto ai nostri in difficoltà, ma queste trovarono
i nostri
in fuga e non poterono col loro arrivo infondere coraggio; esse stesse
non sostennero l'assalto nemico. E così, qualunque aiuto inviato,
contaminato dal terrore dei fuggitivi, aumentava a sua volta terrore
e pericolo: infatti la ritirata veniva impedita dal gran numero di uomini.
In
quella battaglia un aquilifero, ferito gravemente, mentre già
gli venivano meno le forze, alla vista dei nostri cavalieri disse: "Quest'aquila
io da
vivo per molti anni l'ho difesa con grande zelo e ora, morendo, la
restituisco a Cesare con la medesima fedeltà. Vi prego, non permettete
che sia commesso atto vergognoso per l'onore militare, cosa che mai
è avvenuta prima nell'esercito di Cesare, e consegnategliela intatta".
In tal modo l'aquila fu salvata, sebbene fossero uccisi tutti i centurioni
della prima coorte, eccetto il centurione al comando della prima
centuria.
<p align="justify">
LXV
<p align="justify">E già i Pompeiani si avvicinavano al campo di Marcellino con
grande strage dei nostri e recando non poco terrore alle altre coorti,
quando
Marco Antonio, che era a capo del posto di presidio più vicino,
annunciatagli la disfatta viene visto scendere dalle alture con dodici
coorti.
Il suo arrivo arrestò i Pompeiani e rincuorò i nostri,
cosicché si rinfrancarono dalla tremenda paura. E non molto dopo
Cesare, non appena
un segnale di fumo da fortino a fortino lo avvertì, secondo
l'usanza dei tempi passati, giunse nel medesimo luogo con alcune coorti
tratte dai
presidi. Venuto a conoscenza della sconfitta subìta e visto
che Pompeo era uscito dalle trincee e fortificava il campo lungo il mare
per
potere foraggiare liberamente e avere possibilità di accesso
alle navi, Cesare cambia il piano di guerra, poiché non aveva ottenuto
gli scopi
prefissati, e ordina di trincerarsi vicino a Pompeo.
<p align="justify">
LXVI
<p align="justify">Terminata questa fortificazione, gli esploratori di Cesare videro, dietro
a una foresta, alcune coorti, che sembravano avere l'effettivo di una
legione e venivano condotte verso un vecchio accampamento. La posizione
del campo era questa. Nei giorni precedenti la nona legione di
Cesare, dopo essersi opposta alle truppe pompeiane e, come si è
detto, dopo avere costruito una cinta di fortificazioni, aveva posto qui
il
suo campo. Tale campo era vicino a una foresta e distava dal mare non
più di trecento passi. In seguito Cesare, mutato il piano per certi
motivi, portò il campo un poco oltre quella posizione; pochi
giorni dopo Pompeo aveva occupato questo medesimo luogo e, poiché
aveva
intenzione di tenere lì un maggiore numero di legioni, lasciata
la trincea interna, ne aveva aggiunta una più ampia. E così
il campo minore
incluso in quello maggiore faceva da fortino e da roccaforte. Parimenti
dall'angolo sinistro del campo aveva condotto fino al fiume una linea
di fortificazioni di circa quattrocento passi perché i soldati
potessero più liberamente e senza pericolo approvvigionarsi di acqua.
Ma anche
Pompeo, mutato piano per certi motivi che non è necessario ricordare,
si era allontanato da quel luogo. Così per parecchi giorni il campo
era rimasto vuoto, e tutto il sistema di difesa era intatto.
<p align="justify">
LXVII
<p align="justify">Gli esploratori informarono Cesare che in quel campo erano state portate
le insegne della legione; avvistamenti da alcuni fortilizi più elevati
confermarono la stessa cosa. Questo luogo distava dal nuovo campo di
Pompeo circa cinquecento passi. Cesare, sperando di potere
piombare addosso a questa legione e desiderando vendicare il danno
ricevuto in quel giorno, lasciò nelle fortificazioni due coorti
per fare
credere che si compissero lavori di rafforzamento; egli stesso condusse
verso la legione e il campo minore di Pompeo, con un percorso
discosto e il più segretamente possibile, le rimanenti legioni
schierate su due file, in numero di trentatré, fra cui vi era la
nona legione che
aveva perduto molti centurioni e che aveva un ridotto numero di soldati.
E la sua prima convinzione non fu fallace. Infatti giunse prima che
Pompeo potesse accorgersene, e, nonostante le fortificazioni del campo
fossero imponenti, dall'ala sinistra, dove egli stesso si trovava,
colpì con un rapido attacco i Pompeiani e li scacciò
dal vallo. Una trave irta di punte di ferro era posta dinanzi alle porte.
Qui si combatté
per un po': i nostri tentavano di fare irruzione e i Pompeiani di difendere
il campo; qui combatté da eroe Tito Pullione, per opera del quale,
come abbiamo detto, fu tradito l'esercito di C. Antonio. Ma i nostri
vinsero per il loro valore e, distrutta la trave, dapprima fecero irruzione
nel campo maggiore, poi anche nel fortilizio che si trovava dentro
il campo più grande, poiché là si era ritirata la
legione che era stata
respinta; uccisero alcuni nemici che qui facevano resistenza.
<p align="justify">
LXVIII
<p align="justify">Ma la Fortuna, che ha grande potere in tutti gli altri eventi ma sopra
tutto in guerra, in breve spazio di tempo produce grandi mutamenti, e
così avvenne allora. Le coorti dell'ala destra di Cesare, non
conoscendo il posto, avanzarono lungo il trinceramento, che, come sopra
abbiamo detto, si estendeva dal campo al fiume, alla ricerca di una
porta pensando che quello fosse il trinceramento del campo. Ma
quando ci si accorse che esso andava a finire al fiume,dopo avere distrutta
la fortificazione senza che nessuno opponesse difesa, la
oltrepassarono e tutta la nostra cavalleria seguì quelle coorti.
<p align="justify">
LXIX
<p align="justify">Frattanto Pompeo, trascorso questo lasso di tempo abbastanza lungo,
all'annuncio del fatto mandò in aiuto ai suoi cinque legioni tolte
dalle
opere di fortificazione; nel medesimo tempo la sua cavalleria si avvicinava
alla nostra; i nostri che avevano occupato il campo vedevano
l'esercito schierato e improvvisamente tutta la situazione mutò.
La legione di Pompeo, rassicurata dalla speranza di un pronto aiuto, tentava
di fare resistenza alla porta decumana e, inoltre, contrattaccava i
nostri. La cavalleria di Cesare, poiché si trovava a salire per
un angusto
passaggio attraverso il terrapieno, temendo di non potersi ritirare
dava inizio alla fuga. L'ala destra, che era separata dalla sinistra, accortasi
che i cavalieri erano in preda al panico, perché temevano di
essere schiacciati entro la fortificazione, si ritirava dal lato dal quale
aveva fatto
irruzione e la maggior parte di questi soldati, per non imbattersi
in strettoie, si gettavano da un bastione alto dieci piedi nelle fosse
e,
schiacciati i primi che erano caduti, gli altri, passando sui loro
corpi, guadagnavano uscita e salvezza. I soldati dell'ala sinistra, vedendo
dal
vallo che Pompeo si avvicinava e che i loro compagni fuggivano, temendo
di trovarsi rinchiusi in strettoie con il nemico dentro e fuori,
cercavano la ritirata per dove erano giunti. Ovunque vi era tumulto,
paura, fuga, sicché, sebbene Cesare strappasse le insegne dalle
mani di
chi fuggiva e ordinasse di fermarsi, alcuni, lasciati i cavalli, continuavano
la loro fuga, altri per il timore abbandonavano anche le insegne e
proprio nessuno faceva resistenza.
<p align="justify">
LXX
<p align="justify">In questa situazione di massima gravità concorreva a impedire
che tutto l'esercito fosse distrutto il fatto che Pompeo, temendo, penso,
degli
agguati, poiché questi fatti erano accaduti oltre ogni sua speranza,
avendo egli visto poco prima fuggire dal campo i suoi soldati, non osò
per un certo tempo avvicinarsi alle fortificazioni e la sua cavalleria,
per l'angustia dei passaggi e per il fatto che erano stati occupati dai
soldati di Cesare, era lenta nell'inseguimento. Così fatti di
poco conto ebbero grande importanza per entrambe le parti. Le fortificazioni,
condotte dal campo al fiume, impedirono infatti, quando ormai il campo
di Pompeo era preso, la vittoria di Cesare quasi ormai certa. Lo
stesso ostacolo rallentò la velocità degli inseguitori
e recò salvezza ai nostri.
<p align="justify">
LXXI
<p align="justify">Nelle due battaglie di questa sola giornata Cesare perse novecentosessanta
soldati e noti cavalieri romani, Tuticano Gallo, figlio di un
senatore, C. Fleginate da Piacenza, A. Granio di Pozzuoli, M. Sacrativiro
di Capua, cinque tribuni militari e trentadue centurioni. In gran
parte tutti costoro morirono senza alcuna ferita ma, per il terrore
e la fuga dei loro compagni, schiacciati nelle fosse, sulle fortificazioni
e
sulle rive del fiume. Si persero trentadue bandiere. Pompeo venne in
quella battaglia salutato col nome di imperator. Mantenne questo titolo
e in seguito permise di essere salutato in tal modo, ma non fu solito
usarlo nelle sue lettere né pose sui fasci la corona d'alloro. Invece
Labieno, ottenuta da lui la consegna dei prigionieri, fattili condurre
tutti dinanzi a sé, per ostentare maggiormente, come sembrava, la
propria fedeltà a Pompeo, pur essendo egli un disertore, li
chiamò commilitoni e, dopo avere chiesto loro con parole fortemente
oltraggiose se i soldati veterani fossero soliti fuggire, li uccise
alla presenza di tutti.
<p align="justify">
LXXII
<p align="justify">In seguito a queste vittorie nei Pompeiani la baldanza e la presunzione
crebbero tanto che non pensarono più al modo di condurre la
guerra, credendo ormai di avere vinto. Essi non capivano che a causare
la sconfitta fossero stati lo scarso numero dei nostri soldati, il luogo
sfavorevole, il difficile accesso a un campo già occupato dal
nemico, la duplice paura dentro e fuori le fortificazioni, l'esercito separato
in
due parti, sicché l'una non aveva potuto portare aiuto all'altra.
A ciò non aggiungevano inoltre che non era stato condotto alcun
attacco
violento, che non si era combattuta una vera battaglia e che i nostri,
con il loro stesso ammassarsi in grande moltitudine entro luoghi angusti,
avevano arrecato a se stessi maggiore danno di quello ricevuto dal
nemico. Non ricordavano infine una situazione tipica della guerra:
quanto spesso cause di piccolissimo conto o di falso sospetto o di
improvviso terrore o di scrupolo religioso hanno arrecato grandi danni;
quante volte o per incapacità del comandante o per colpa di
un tribuno l'esercito subisce uno scacco; ma come se avessero vinto per
valore né potesse accadere alcun mutamento di sorte, diffondevano
per tutto il mondo, mediante messaggi e lettere, la vittoria di quel
giorno.
<p align="justify">
LXXIII
<p align="justify">Cesare, costretto a rinunciare ai suoi precedenti progetti, pensò
di dovere cambiare totalmente il piano di guerra. E così, richiamati
contemporaneamente tutti i presidi e abbandonato l'assedio e riunito
in un solo posto l'esercito, tenne un discorso ai soldati esortandoli a
non addolorarsi per quanto era avvenuto, a non lasciarsi demoralizzare
dagli avvenimenti e a non anteporre a molte battaglie favorevoli una
sconfitta sola e per di più di poco conto. Dovevano ringraziare
la Fortuna perché avevano conquistato l'Italia senza subire perdite;
perché
avevano pacificato le due Spagne, comandate da capi esperti e molto
abili e per di più alla guida di soldati animati da grande spirito
bellico;
perché avevano in loro potere le province confinanti, ricche
di frumento; dovevano infine ricordare con quanta fortuna, in mezzo alle
flotte
nemiche, erano stati trasportati tutti incolumi, mentre non solo i
porti, ma anche i lidi erano pieni di nemici. Se poi non andava tutto per
il
meglio, si doveva aiutare la Fortuna con l'azione. E la responsabilità
del danno subito era da attribuirsi a chiunque altro ma non a lui. Egli
aveva scelto un luogo adatto per il combattimento, si era impadronito
del campo nemico, aveva cacciato e vinto quelli che opponevano
resistenza. Ma se il loro turbamento o qualche sbaglio o anche la Fortuna
avevano impedito una vittoria sicura e già alla portata di mano,
tutti dovevano darsi da fare per rimediare col valore al danno subito.
Se così facevano, il danno si sarebbe mutato in bene, come era
avvenuto presso Gergovia, ed essi, che prima avevano avuto paura di
combattere, si sarebbero offerti spontaneamente al combattimento.
<p align="justify">
LXXIV
<p align="justify">Tenuto questo discorso, bollò d'infamia alcuni portabandiera
e li rimosse dal grado. E invero un dolore grande per la sconfitta e un
desiderio di riparare la vergogna si diffusero in tutto l'esercito
così che ognuno, senza aspettare il comando di un tribuno o di un
centurione,
imponeva a se stesso come castigo fatiche più gravi del solito
e tutti, all'unisono, ardevano dal desiderio di combattere; anzi alcuni
ufficiali
superiori, spinti da ragioni militari, giudicarono di dovere rimanere
in quel luogo e rimettere la sorte al combattimento. Cesare, al contrario,
non poneva abbastanza fiducia in soldati sconvolti e riteneva di dovere
lasciare passare un po' di tempo per rinfrancare gli animi; inoltre,
poiché aveva lasciato le fortificazioni, era grandemente preoccupato
per l'approvvigionamento.
<p align="justify">
LXXV
<p align="justify">E così, senza porre indugio, avuta cura solo dei feriti e dei
malati, in silenzio sul fare della notte dal campo inviò tutti i
bagagli ad Apollonia e
diede l'ordine di non fare sosta prima di avere terminato il cammino.
Di scorta fu mandata una sola legione. Fatto ciò, trattenne nel
campo
due legioni; verso le tre di notte condusse fuori le altre da varie
porte e le fece procedere per la stessa via; dopo un po', per conservare
gli
usi militari e perché la sua partenza apparisse il più
normale possibile, ordinò l'adunata; subito dopo uscì e raggiunse
la retroguardia e in
breve tempo fu fuori dalla vista del campo. Pompeo, capito il suo piano,
non pose alcun indugio all'inseguimento, ma proponendosi lo
stesso fine di potere sorprendere i nostri impediti nella marcia, condusse
l'esercito fuori dal campo e mandò innanzi la cavalleria per
fermare la retroguardia nemica. Non poté tuttavia raggiungerla,
perché Cesare era avanzato molto dal momento che marciava libero
senza
bagagli. Ma quando si giunse al fiume Genuso, che aveva le rive scoscese,
la cavalleria raggiunse la retroguardia e cercò di fermarla
provocandola a battaglia. Ad essa Cesare oppose i suoi cavalieri e
vi aggiunse quattrocento antesignani, armati alla leggera; costoro furono
di grande utilità perché, una volta attaccato il combattimento
equestre, respinsero tutti i nemici e ne uccisero parecchi e, senza accusare
perdite, si riunirono alla loro colonna.
<p align="justify">
LXXVI
<p align="justify">Completata regolarmente la marcia da lui prevista per quel giorno e
trasportato l'esercito al di là del fiume Genuso, Cesare si fermò
nel suo
vecchio campo di fronte ad Asparagio e trattenne tutti i fanti entro
le fortificazioni. Mandò fuori la cavalleria col pretesto del foraggiamento,
ma diede ordine che rientrasse subito nel campo per la porta decumana.
Parimenti Pompeo, compiuto il percorso fissato per quel giorno, si
fermò nel suo vecchio campo presso Asparagio. I suoi soldati
non erano impegnati in alcun lavoro, poiché le fortificazioni erano
integre;
pertanto alcuni si allontanavano un po' troppo per fare legna o per
cercare foraggi, altri, poiché avevano ricevuto all'improvviso l'ordine
della partenza e avevano abbandonato gran parte dei bagagli piccoli
e grandi e d'altronde il vecchio campo era vicino e si potevano
riprendere le cose abbandonate, depositate le armi nelle tende, lasciavano
la trincea. Poiché i Pompeiani non erano in grado di inseguirlo,
come egli aveva previsto che sarebbe accaduto, Cesare, dato il segnale
di partenza intorno a mezzogiorno, condusse fuori l'esercito e,
facendo una marcia lunga il doppio in un solo giorno, si allontanò
da quel luogo di otto miglia; Pompeo, essendosi allontanati i suoi soldati,
non poté fare altrettanto.
<p align="justify">
LXXVII
<p align="justify">Il giorno successivo allo stesso modo Cesare sul fare della notte manda
innanzi i bagagli e, intorno alla quarta vigilia, esce anch'egli, in
modo da potere affrontare un attacco improvviso con l'esercito non
impedito dai bagagli, qualora si fosse presentata la necessità di
combattere. La stessa cosa fece anche nei giorni successivi. In tal
modo riuscì a non subire danni, nonostante fiumi molto profondi
e strade
piene di ostacoli. Pompeo, per l'indugio del primo giorno, nonostante
gli inutili sforzi di quelli successivi, benché procedesse a marce
forzate, desiderando raggiungere i nostri che l'avevano preceduto,
il quarto giorno pose fine all'inseguimento e pensò bene di seguire
un
altro piano.
<p align="justify">
LXXVIII
<p align="justify">Era necessario a Cesare raggiungere Apollonia per lasciarvi i feriti,
per dare la paga ai soldati, per rassicurare gli alleati, per lasciare
presidi
nelle città. Per assolvere questi impegni impiegò solo
il tempo necessario, perché aveva una grande fretta; temeva che
Domizio fosse colto
all'improvviso dall'arrivo di Pompeo e, spinto da tale ansietà,
si dirigeva verso di lui il più rapidamente possibile. Secondo Cesare
il piano di
tutta l'azione bellica si basava su questi punti: se Pompeo si fosse
diretto lì, Cesare lo avrebbe costretto a combattere privo di frumento
e
vettovaglie, lontano dal mare e da quelle truppe che aveva radunato
a Durazzo, pertanto a condizioni pari alle sue; se Pompeo fosse invece
passato in Italia, Cesare si sarebbe unito all'esercito di Domizio
e, passando per l'Illiria, avrebbe portato aiuto all'Italia; se poi Pompeo
avesse tentato di assalire Apollonia e Orico, tagliandolo fuori da
tutti i lidi, Cesare, assediando Scipione, lo avrebbe costretto ad accorre
in
aiuto ai suoi. Pertanto, mandati innanzi messi, Cesare scrisse a Cn.
Domizio, chiarendogli il proprio piano e, disposte quattro coorti di
presidio ad Apollonia, una a Lissa, tre a Orico, lasciati quelli che
erano inabili per le ferite, cominciò a marciare attraverso l'Epiro
e
l'Atamania. Anche Pompeo, prevedendo il piano di Cesare, giudicava
opportuno raggiungere in fretta Scipione; se Cesare si dirigeva colà,
egli avrebbe portato aiuto a Scipione; se Cesare non voleva allontanarsi
dalla costa e da Orico, poiché attendeva legioni e cavalleria
dall'Italia, egli avrebbe assalito Domizio con tutte le truppe.
<p align="justify">
LXXIX
<p align="justify">Per questi motivi entrambi volevano fare presto, e per essere di aiuto
ai loro e per non perdere l'occasione di annientare i nemici. Ma il
transito per Apollonia aveva allontanato Cesare dalla via più
breve, Pompeo invece, passando attraverso la Candavia, aveva un percorso
agevole verso la Macedonia. Inoltre improvvisamente sorse un'altra
difficoltà, poiché Domizio che aveva per più giorni
tenuto il campo di
fronte a Scipione si era allontanato per fare provviste e si era diretto
a Eraclea [Sentica che si trova ai piedi dei monti della Candavia], così
che sembrava che la Fortuna stessa lo facesse incontrare con Pompeo.
Fino a quel momento Cesare ignorava questi fatti.
Contemporaneamente, a causa delle lettere sul combattimento svoltosi
presso Durazzo, inviate da Pompeo in tutte le province e città,
lettere in cui i fatti venivano ampliati e gonfiati, si era diffusa
la voce che Cesare era stato battuto e messo in fuga e che aveva perduto
quasi
tutte le truppe. Queste notizie avevano reso pericoloso il cammino
di Cesare, queste notizie alienavano parecchie città dalla sua amicizia.
In
seguito a questi fatti avvenne che i messi inviati per diverse vie
da Cesare a Domizio e da Domizio a Cesare non poterono in alcun modo
portare a termine il loro viaggio. Ma gli Allobrogi, famigliari di
Roucillo e di Eco, che, come abbiamo detto, erano fuggiti presso Pompeo,
visti lungo il percorso gli esploratori di Domizio, un po' per la loro
antica amicizia, poiché avevano combattuto insieme in Gallia, un
po'
perché spinti da vanagloria, riferirono tutto quanto l'accaduto
e li informarono della partenza di Cesare e dell'arrivo di Pompeo. Domizio,
informato da questi, precedendo grazie a loro il nemico di appena quattro
ore, evitò il pericolo e andò incontro a Cesare che giungeva
presso Eginio, città situata di fronte alla Tessaglia.
<p align="justify">
LXXX
<p align="justify">Una volta congiuntisi gli eserciti, Cesare giunse a Gonfi, la prima
città della Tessaglia per chi giunge dall'Epiro; pochi mesi prima
la
popolazione di questa città aveva mandato spontaneamente ambasciatori
a Cesare per mettergli a disposizione tutti i propri beni,
chiedendogli un presidio di soldati. Ma già era giunta colà,
gonfiata in molte parti, la notizia, di cui parlammo, della battaglia di
Durazzo.
Pertanto Androstene, pretore della Tessaglia, preferendo essere compagno
della vittoria di Pompeo piuttosto che alleato di Cesare nelle
avversità, raduna dai campi nella città tutta la moltitudine
di schiavi e liberi, chiude le porte e manda ambasciatori a Scipione e
a Pompeo,
chiedendo di venire in suo aiuto: egli confidava nelle fortificazioni
della città, se avesse ricevuto soccorso in breve tempo; ma non
era in
grado di sostenere un assedio di lunga durata. Scipione, venuto a conoscenza
della partenza degli eserciti da Durazzo, aveva condotto le
legioni a Larissa; Pompeo non era ancora vicino alla Tessaglia. Cesare
fortificò il campo e diede ordine di costruire scale e gallerie
coperte
e di preparare graticci in vista di un assalto improvviso. Portati
a termine questi lavori, dopo avere esortato i soldati, mostrò loro
di quanta
utilità sarebbe stato, per alleviare la mancanza di ogni cosa,
impadronirsi di una città ricca e ben fornita e nello stesso tempo,
con l'esempio
di questa, incutere terrore alle altre città e fare ciò
in breve tempo, prima dell'arrivo degli aiuti. E così, approfittando
di un eccezionale
ardore dei soldati, nel medesimo giorno in cui era giunto, dopo le
tre pomeridiane, cominciò ad assediare la città dalle altissime
mura e la
espugnò prima del tramonto; la lasciò al saccheggio dei
soldati e subito mosse il campo e giunse a Metropoli prima che vi arrivassero
notizie e fama della presa della città.
<p align="justify">
LXXXI
<p align="justify">Gli abitanti di Metropoli, presa in un primo tempo la medesima decisione,
in quanto indotti dalle medesime voci, chiusero le porte e
riempirono le mura di armati, ma in seguito, venuti a conoscenza, da
prigionieri che Cesare aveva fatto avvicinare alle mura, di quanto era
accaduto a Gonfi, aprirono le porte. Essi vennero trattati con ogni
riguardo e quando si confrontò la sorte di Metropoli con la situazione
di
Gonfi non vi fu nessuna città della Tessaglia, eccetto Larissa,
che era occupata da grandi forze di Scipione, che non ubbidisse a Cesare
e
non ne eseguisse gli ordini. Cesare, trovato nella pianura un luogo
adatto al rifornimento di grano, che era ormai quasi maturo, stabilì
di
attendere qui l'arrivo di Pompeo e di fissarvi il campo operativo militare.
<p align="justify">
LXXXII
<p align="justify">Pompeo giunge in Tessaglia pochi giorni dopo e, tenuto un discorso davanti
a tutto l'esercito, ringrazia i suoi ed esorta i soldati di Scipione,
dal momento che la vittoria era già assicurata, a essere partecipi
della preda e dei premi e, dopo avere riunito in un solo campo tutte le
legioni, divide con Scipione l'onore del comando e ordina che anche
per lui squillino le trombe e che per lui venga allestita una seconda
tenda pretoria. Aumentate le truppe di Pompeo e congiuntisi due grandi
eserciti, viene confermata la precedente opinione di tutti e cresce la
speranza di vittoria, così che ogni momento che passava sembrava
ritardare il ritorno in Italia e se talora Pompeo agiva troppo lentamente
o ponderatamente, dicevano che il compimento della guerra non richiedeva
che un giorno solo, ma che egli si compiaceva del comando e
che teneva in conto di schiavi gli ex consoli e pretori. E già
da tempo apertamente contendevano fra loro ricompense civili e cariche
religiose e stabilivano i consolati per gli anni successivi; altri
richiedevano le case e i beni dei Cesariani. In un consiglio vi fu tra
di loro una
grande controversia se fosse opportuno tenere conto, nei prossimi comizi
pretori, della candidatura di Lucilio Irro, che era assente in
quanto mandato da Pompeo presso i Parti; i suoi amici imploravano la
lealtà di Pompeo, che mantenesse ciò che gli aveva promesso
alla
sua partenza, perché non sembrasse essere stato ingannato per
mezzo della sua autorità; gli altri non volevano che uno solo venisse
preferito a tutti, quando uguali erano fatiche e pericoli.
<p align="justify">
LXXXIII
<p align="justify">Ben presto Domizio, Scipione e Lentulo Spintere, nelle quotidiane discussioni
sulla successione al pontificato di Cesare, giunsero
pubblicamente a gravissime ingiurie verbali: Lentulo ostentava il privilegio
dell'età, Domizio vantava il favore e l'autorità di cui godeva
a
Roma, Scipione confidava nella parentela con Pompeo. Acuzio Rufo inoltre
accusò, presso Pompeo, L. Afranio del tradimento
dell'esercito, che diceva essere accaduto in Spagna. E L. Domizio in
consiglio disse che era favorevole a che, una volta terminata la guerra,
ai senatori che avevano partecipato con loro alla guerra venissero
distribuite tre tavolette di voto, per esprimere singoli giudizi su chi
era
rimasto a Roma o chi, trovandosi nelle terre occupate da Pompeo, non
aveva combattuto: una sarebbe stata la tavoletta per assolvere da
ogni imputazione; un'altra per condannare a morte, la terza per infliggere
multe. In una parola tutti discutevano o delle proprie cariche o
delle ricompense in denaro o dei nemici da perseguire e pensavano non
in che modo vincere, ma come mettere a frutto la vittoria.
<p align="justify">
LXXXIV
<p align="justify">Provveduto al vettovagliamento e rincuorati i soldati, lasciato trascorrere
dalla battaglia di Durazzo il tempo necessario per conoscere a
sufficienza l'animo dei soldati, Cesare giudicò opportuno di
saggiare l'intenzione e la volontà di Pompeo di combattere. E così
condusse
fuori dal campo l'esercito e lo schierò a battaglia, dapprima
in posizioni favorevoli e alquanto lontano dal campo di Pompeo, poi, nei
giorni
seguenti, allontanandosi dal suo campo e schierando le truppe ai piedi
dei colli occupati dai Pompeiani. La qual cosa rafforzava di giorno in
giorno il morale del suo esercito. Tuttavia manteneva, per la cavalleria,
la medesima disposizione di cui abbiamo detto: poiché i suoi
cavalieri erano molto inferiori per numero ordinò che giovani
e soldati armati alla leggera, scelti tra gli antesignani, con armi adatte
alla
velocità, combattessero in mezzo ad essi, affinché con
un esercizio quotidiano acquisissero esperienza anche di questo genere
di
combattimento. Il risultato di ciò fu che un migliaio di cavalieri,
impadronitisi della pratica, erano in grado, anche in campo aperto, di
sostenere l'impeto di settemila pompeiani senza facilmente spaventarsi
per la loro grande superiorità numerica. E infatti in quei giorni
combatté con successo una battaglia equestre, uccidendo con
alcuni altri Eco, uno dei due Allobrogi, che, come sopra abbiamo detto,
si
erano rifugiati presso Pompeo.
<p align="justify">
LXXXV - è giunto il momento di attaccare Pompeo!
<p align="justify">Pompeius, qui castra in colle habebat, ad infimas radices montis
aciem instruebat, semper, ut videbatur, exspectans, si iniquis
locis
Caesar se subiceret. Caesar nulla ratione ad pugnam elici posse
Pompeium existimans, hanc sibi commodissimam belli rationem
iudicavit, uti castra ex eo loco moveret semperque esset in
itineribus, haec spectans: ut movendis castris pluribusque adeundis
locis commodiore re frumentaria uteretur, simulque in itinere
ut
aliquam occasionem dimicandi nancisceretur et insolitum ad
laborem Pompei exercitum cotidianis itineribus defatigaret. His
constitutis rebus, signo iam profectionis dato tabernaculisque
detensis, animadversum est paulo ante extra cotidianam
consuetudinem longius vallo esse aciem Pompei progressamn, ut
non iniquo loco posse dimicari videretur. Tunc Caesar apudsuos,
cum iam esset agmen in portis: "Differendum est" inquit "iter
in
praesentia nobis et de proelio cogitandum, ut semper
depoposcimus. Animo simus ad dimicandum parati, non facile
occasionem postea reperiemus" confestimque expeditas copias
educit.

Pompeo che aveva l'accampamento sul colle, schierò in ordine di

battaglia l'esercito ai piedi del monte sempre, come sembrava,

aspettando che Cesare venisse a trovarsi in una situazione

sfavorevole. Cesare, stimando che in nessun modo Pompeo poteva

essere spinto a combattere giudicò che per lui il più vantaggioso

piano di guerra fosse questo: cioè che spostasse l'accampamento
da

quel luogo e fosse sempre in viaggio, puntando a ciò che, spostando

l'accampamento, usufruisse di viveri più adeguati e, nello stesso

tempo, andando in molti luoghi, trovasse lungo il cammino qualche

occasione per combattere e stancasse con le marce quotidiane

l'esercito di Pompeo non abituato alla fatica. Stabilite queste cose

dato già il segnale della partenza e levate le tende si capì
che

l'esercito di Pompeo poco prima era avanzato piuttosto avanti

rispetto a loro contrariamente alla quotidiana abitudine, tanto che

sembrava si potesse combattere in un luogo non svantaggioso.

Allora Cesare essendo l'esercito alle porte dell'accampamento disse

presso i suoi soldati: "Noi dobbiamo rimandare la marcia in questa

circostanza e dobbiamo pensare alla battaglia come sempre

abbiamo desiderato. Siamo pronti a combattere con coraggio, in

seguito non troveremo facilmente un'occasione del genere" e subito

porta fuori le truppe armate alla leggera.

<p align="justify">
LXXXVI - Pompeo promette una cosa quasi incredibile
<p align="justify">Pompeius quoque, ut postea cognitum est, suorum omnium hortatu
statuerat proelio decertare. Namque etiam in consilio superioribus
diebus dixerat, priusquam concurrerent acies, fore uti exercitus
Caesaris pelleretur. Id cum essent plerique admirati, "Scio me",
inquit, "paene incredibilem rem polliceri; sed rationem consilii
mei
accipite, quo firmiore animo ad proelium prodeatis. Persuasi
equitibus nostris, idque mihi facturos confirmaverunt, ut cum
propius sit accessum, dextrum Caesaris cornu ab latere aperto
aggrederentur et circumventa a tergo acie prius perturbatum
exercitum pellerent quam a nobis telum in hostem iaceretur. Ita
sine
periculo legionum et paene sine vulnere bellum conficiemus. Id
autem difficile non est, cum tantum equitatu valeamus". Simul
denuntiavit et essent animo parati in posterum et, quoniam fieret
dimicandi potestas, ut saepe rogitavissent, ne suam neu reliquorum
opinionem fallerent.

Anche Pompeo, come si seppe in seguito, aveva stabilito di dare

battaglia per l'esortazione dei suoi. E infatti anche nell'assemblea nei

giorni precedenti aveva detto che, prima che gli eserciti

combattessero, l'esercito di Cesare sarebbe stato respinto.

Essendosi la maggior parte stupita di ciò, disse: "So che io prometto

una cosa quasi incredibile; ma sentite qual è il mio proposito,

affinché usciate in battaglia con l'animo più forte. Ho convinto
i

nostri cavalieri, e mi hanno confermato che lo faranno, ad attaccare,

dopo che ci si è avvicinati, l'ala destra di Cesare dal lato scoperto
e,

circondato l'esercito da dietro, a respingere l'esercito

scombussolato prima che noi lanciamo una (sola) freccia contro il

nemico. Così concluderemo la guerra senza pericolo per le legioni
e

quasi senza una ferita. D'altra parte questo non è difficile, poiché

tanto siamo forti nella cavalleria". Allo stesso tempo avvertì di

essere pronti nell'animo per l'avvenire e, poiché si offriva (loro)
la

possibilità di combattere, come spesso avevano chiesto, di non

tradire né la sua aspettativa né quella degli altri.

<p align="justify">
LXXXVII - L'esercito di Cesare non è più quello di una volta
<p align="justify">Hunc Labienus excepit et, cum Caesaris copias despiceret,
Pompei consilium summis laudibus efferret, "noli," inquit,
"existimare, Pompei, hunc esse exercitum, qui Galliam
Germaniamque devicerit. Omnibus interfui proeliis neque temere
incognitam rem pronuntio. Perexigua pars illius exercitus superest;
magna pars deperiit, quod accidere tot proeliis fuit necesse,
multos
autumni pestilentia in Italia consumpsit, multi domum discesserunt,
multi sunt relicti in continenti. An non audistis ex eis, qui
per
causam valetudinis remanserunt, cohortes esse Brundisi factas?
Hae copiae, quas videtis, ex dilectibus horum annorum in citeriore
Gallia sunt refectae, et plerique sunt ex coloniis Transpadanis.
Ac
tamen quod fuit roboris duobus proeliis Dyrrachinis interiit."
Haec
cum dixisset, iuravit se nisi victorem in castra non reversurum
reliquosque, ut idem facerent, hortatus est. Hoc laudans Pompeius
idem iuravit; nec vero ex reliquis fuit quisquam, qui iurare
dubitaret.
Haec cum facta sunt in consilio, magna spe et laetitia omnium
discessum est; ac iam animo victoriam praecipiebant, quod de
re
tanta et a tam perito imperatore nihil frustra confirmari videbatur.

Dopo di lui prese la parola Labieno e, guardando le truppe di

Cesare, portando alle stelle il progetto di Pompeo, disse: "Non

credere, o Pompeo, che questo sia l'esercito che ha vinto la Gallia e

la Germania. In tutte quelle battaglie fui presente e non espongo alla

leggera una cosa sconosciuta. Una piccola parte di quell'esercito

sopravvive, la maggior parte è andata perduta, cosa che fu

inevitabile che accadesse in tanti combattimenti, la pestilenza

autunnale ha consumato molti (veterani) in Italia, molti sono andati a

casa; molti sono rimasti sul continente. O non avete sentito da quelli

che sono rimasti a causa di una malattia che le coorti sono state

reclutate a Brindisi? Queste truppe che vedete ora, sono costituite

con nuove leve di questi anni (raccolte) nella Gallia Citeriore e sono

per la maggior parte da colonie transpadane. E tuttavia ciò che

nell'esercito vi fu di forza perì con due battaglie a Durazzo".
Dopo

aver detto ciò, giurò che non sarebbe ritornato nell'accampamento

se non da vincitore, ed esortò gli altri a fare lo stesso. Pompeo

lodando ciò giurò lo stesso; e in verità non vi fu
nessuno degli altri

che esitasse a giurare. Dopo aver fatto queste cose nell'assemblea,

ci si ritirò (nelle tende) con grande speranza e felicità;
e già

nell'animo pregustavano la vittoria, poiché sembrava che non

fossero rincorati invano in una materia tanto importante e da un

generale tanto esperto.

<p align="justify">
LXXXVIII
<p align="justify">Cesare, avvicinatosi al campo di Pompeo, si accorse che l'esercito di
costui era schierato in questo modo: sull'ala sinistra vi erano le due
legioni mandate da Cesare all'inizio della guerra per decreto del senato,
di queste una era detta "prima", l'altra "terza"; in quella posizione vi
era lo stesso Pompeo. Scipione con le legioni siriache occupava il
centro dell'esercito. La coorte cilicia, unita alle coorti spagnole che,
come dicemmo, furono condotte da Afranio, era stata collocata all'ala
destra. Pompeo pensava che queste fossero le coorti più forti.
Aveva collocate le altre fra il centro e le ali e aveva completato
l'effettivo con centodieci coorti. Vi erano quarantacinquemila uomini;
dei
veterani richiamati ve ne erano circa duemila che, esonerati dai lavori
pesanti, avevano fatto parte dei precedenti eserciti e ora si erano uniti
a lui. Pompeo li aveva distribuiti in tutto l'esercito. Aveva dislocato
come presidio nel campo e nei vicini fortilizi le rimanenti sette coorti.
Un
corso d'acqua dalle rive impraticabili difendeva la sua ala destra;
per questo motivo aveva collocato tutta la cavalleria, tutti gli arcieri
e i
frombolieri sull'ala sinistra.
<p align="justify">
LXXXIX
<p align="justify">Cesare, mantenendo l'ordine di battaglia del passato, aveva disposto
la decima legione sull'ala destra, la nona sulla sinistra, sebbene fosse
stata molto ridotta nelle battaglie di Durazzo; e così a questa
aggiunse la legione ottava, facendone appena una di due; e aveva dato l'ordine
che l'una fosse di sostegno all'altra. Aveva schierate in linea di
battaglia ottanta coorti, il cui contingente era di ventiduemila uomini;
aveva
lasciato di presidio nel campo sette coorti. Aveva preposto all'ala
sinistra Antonio, alla destra P. Silla, al centro Cn. Domizio. Egli stesso
si
pose di fronte a Pompeo. Non appena si rese conto della tattica bellica
nemica che abbiamo detto, temendo che l'ala destra venisse
circondata dalla moltitudine dei cavalieri, velocemente levò
dalla terza schiera una compagnia per legione e con queste formò
una quarta
fila che oppose alla cavalleria e indicò che cosa voleva che
si facesse: avvertì che la vittoria di quel giorno dipendeva dal
valore di quelle
coorti. Contemporaneamente ordinò alla terza fila [e a tutto
l'esercito] di non andare all'assalto senza il suo comando: quando avesse
voluto
l'assalto, avrebbe dato il segnale col vessillo.
<p align="justify">
XC
<p align="justify">Esortato l'esercito alla battaglia secondo il costume militare e messi
in evidenza i propri meriti verso l'esercito in ogni tempo, principalmente
rammentò che poteva provare con la testimonianza dei soldati
con quanto zelo aveva cercato la pace, quali trattative aveva condotto
per
mezzo di Vatinio negli abboccamenti, quali per mezzo di Aulo Claudio
con Scipione, in che modo si fosse adoperato con Libone presso
Orico perché si mandassero ambasciatori. Egli non aveva mai
abusato del sangue dei soldati né aveva voluto privare la repubblica
dell'uno
o dell'altro esercito. Tenuto questo discorso, poiché i soldati
lo richiedevano e ardevano dalla brama di combattere, diede con la tromba
il
segnale.
<p align="justify">
XCI
<p align="justify">Nell'esercito di Cesare vi era un veterano richiamato, Crastino, che
nell'anno precedente sotto di lui aveva guidato la prima centuria della
decima legione, uomo di singolare valore. Costui, dato il segnale,
disse: "Seguitemi voi che foste del mio manipolo e servite il vostro
comandante, come avete promesso. Rimane questa sola battaglia; al suo
termine Cesare riavrà la sua dignità e noi la nostra libertà".
Contemporaneamente, volgendo lo sguardo a Cesare, disse: "Oggi, o comandante,
farò in modo che tu abbia a ringraziare me, o vivo o
morto". Dopo avere detto queste parole, per primo corse all'attacco
dall'ala destra e circa centoventi soldati volontari scelti [della
medesima centuria] lo seguirono.
<p align="justify">
XCII
<p align="justify">Tra le due schiere vi era rimasto solo lo spazio che bastava ai due
eserciti per venire all'attacco. Ma Pompeo aveva precedentemente detto
ai suoi di aspettare l'assalto di Cesare e di non muoversi dalla posizione
e di lasciare che l'esercito di Cesare si scompaginasse. Si diceva
che, per consiglio di C. Triario, avesse dato questo ordine di modo
che la forza dei soldati si infrangesse nel primo attacco e la schiera
si
fiaccasse, sicché i soldati pompeiani, collocati nelle proprie
file, avrebbero potuto assalire i nemici dispersi. Sperava che, trattenendo
sulle
loro posizioni i soldati, i giavellotti sarebbero caduti con danno
minore di quello subito andando incontro ai proiettili scagliati; nello
stesso
tempo sperava che i soldati di Cesare venissero fiaccati dalla distanza
doppia che dovevano coprire di corsa. Ma invero ci sembra che
Pompeo abbia fatto ciò senza nessuna ragione, poiché
per natura sono innati in tutti l'entusiasmo e l'esuberanza che vengono
accesi dal
desiderio di battaglia. I comandanti non devono reprimerli, ma potenziarli;
e non invano nell'antichità si stabilì che le trombe squillassero
da
ogni parte e tutti quanti levassero grida; si pensò di atterrire
con questi mezzi i nemici e di incitare i propri soldati.
<p align="justify">
XCIII
<p align="justify">Ma, dato il segnale di attacco, i nostri soldati, avanzati di corsa
con i giavellotti contro i nemici e accortisi che i Pompeiani non andavano
all'assalto, pratici per esperienza e ammaestrati in battaglie precedenti,
spontaneamente rallentarono e si fermarono quasi a metà distanza
per non avvicinarsi stremati e, dopo un breve intervallo di tempo,
ripresa nuovamente la corsa, lanciarono i giavellotti e rapidamente, come
era stato ordinato da Cesare, misero mano alle spade. Invero i Pompeiani
non vennero meno al loro dovere. Infatti sostennero il lancio dei
giavellotti e l'assalto dei legionari; conservarono le file e dopo
avere lanciato i giavellotti ricorsero alle spade. Nello stesso tempo,
come era
stato ordinato, tutti i cavalieri dal lato sinistro di Pompeo si lanciarono
all'assalto e si riversò tutta la moltitudine degli arcieri. La
nostra
cavalleria non sopportò il loro assalto, ma, respinta dalle
sue posizioni, indietreggiò un poco e i cavalieri di Pompeo cominciarono,
perciò,
a incalzare con più accanimento, a disporsi a squadroni e ad
aggirare dal lato scoperto il nostro schieramento. Quando Cesare si accorse
di ciò, diede il segnale di combattimento alla quarta fila che
aveva formata con sei coorti. Quelle coorti si lanciarono con prontezza
e, in
schieramento di assalto, con tanta irruenza assalirono i cavalieri
di Pompeo che nessuno di loro resistette e tutti, fatto "dietro front",
non
solo si allontanarono dalla posizione, ma subito fuggirono, dirigendosi
verso i monti più alti. Respinti questi, tutti gli arcieri e i frombolieri,
abbandonati senza protezione e senza armi, vennero uccisi. Col medesimo
impeto le coorti aggirarono il lato sinistro, mentre i Pompeiani
ancora combattevano e resistevano nel loro schieramento iniziale, e
li attaccarono alle spalle.
<p align="justify">
XCIV
<p align="justify">Nel medesimo tempo Cesare ordinò di avanzare alla terza fila
che fino a quel momento era rimasta in riposo e ferma nella sua posizione.
E
così ricevendo i soldati sfiniti il cambio di forze fresche
e riposate, mentre gli altri assalivano alle spalle, i Pompeiani non furono
in grado di
reggere e si diedero tutti alla fuga. Cesare invero non si era ingannato
nel pensare che il principio della vittoria dipendeva da quelle coorti
che erano state dislocate nella quarta fila contro la cavalleria, come
egli stesso aveva affermato nell'esortare i soldati. Da queste coorti
infatti dapprima fu sbaragliata la cavalleria, dalle medesime furono
annientati arcieri e frombolieri, dalle medesime fu circondata la schiera
pompeiana dal lato sinistro e fu provocato l'inizio della fuga nemica.
Ma Pompeo, quando vide la propria cavalleria respinta e si accorse
che era in preda al terrore quella parte dell'esercito su cui sopra
tutto confidava, e, non avendo inoltre fiducia negli altri, si allontanò
dal
campo di battaglia e subito si diresse a cavallo nell'accampamento
e a quei centurioni che aveva posto di guardia presso la porta pretoria
disse a voce alta perché i soldati lo udissero: "Proteggete
l'accampamento e difendetelo con zelo, se le cose dovessero volgere al
peggio.
Io faccio il giro delle altre porte per rassicurare i presidi dell'accampamento".
Dopo avere detto queste parole, se ne andò nella tenda
pretoria, persa la fiducia nell'esito finale, ma tuttavia aspettando
gli eventi.
<p align="justify">
XCV
<p align="justify">Cesare, respinti dentro il vallo i Pompeiani in fuga, stimando non opportuno
lasciare tregua ad essi in preda al terrore, esortò i soldati a
sfruttare il favore della Fortuna, assalendo l'accampamento. Ed essi,
sebbene affaticati dal grande caldo (infatti la battaglia si era protratta
fino a mezzogiorno), tuttavia disposti a ogni fatica obbedirono al
comando. L'accampamento era difeso con zelo dalle coorti che qui erano
state lasciate di presidio, ma molto più strenuamente dai Traci
e dalle truppe ausiliarie barbare. Infatti i soldati che, provenienti dalla
battaglia, qui si erano rifugiati, atterriti e sfiniti dalla stanchezza,
per lo più senza armi e insegne militari, pensavano più a
riprendere la fuga
che a difendere il campo. E anche quelli che si erano fermati dentro
il vallo non furono in grado di sostenere troppo a lungo la fitta pioggia
di dardi, ma prostrati dalle ferite abbandonarono la posizione e tutti
subito, con a capo centurioni e tribuni militari, si rifugiarono sulle
vette
dei monti vicini all'accampamento.
<p align="justify">
XCVI
<p align="justify">Nell'accampamento di Pompeo si poterono vedere pergolati di frasche,
una grande quantità di argenteria esibita, tende pavimentate con
zolle di erba fresca, le tende di Lucio Lentulo e di alcuni altri coperte
di edera e inoltre altre cose che testimoniavano un lusso eccessivo e
la fiducia nella vittoria, così che facilmente si poteva pensare
che i nemici, che cercavano piaceri non necessari, non avevano avuto alcun
timore per l'esito di quella giornata. Eppure costoro criticavano il
lusso dell'esercito di Cesare, quanto mai povero e paziente, cui erano
sempre mancate tutte le cose di prima necessità. Pompeo, quando
ormai i nostri erano all'interno del vallo, trovato un cavallo, gettate
le
insegne di comandante, se ne andò rapidamente dal campo per
la porta decumana e si diresse subito a spron battuto verso Larissa. Né
qui
si fermò, ma, imbattutosi in alcuni dei suoi in fuga, con la
medesima velocità, senza fermarsi neppure di notte, accompagnato
da trenta
cavalieri giunse al mare e si imbarcò su una nave frumentaria,
spesso lamentandosi, come si diceva, di essersi tanto ingannato sì
da
sembrare quasi tradito, poiché a iniziare la fuga erano stati
proprio quegli uomini dai quali aveva sperato la vittoria.
<p align="justify">
XCVII
<p align="justify">Cesare, impadronitosi del campo, chiese insistentemente ai soldati,
occupati a fare bottino, di non sprecare l'occasione per condurre a
termine il resto dell'impresa. Ottenuto ciò, cominciò
a fare lavori di fortificazione intorno al monte. I Pompeiani, poiché
il monte era senza
acqua, non si fidarono a rimanere in quella posizione e, lasciato il
monte, tutti insieme cominciarono a dirigersi attraverso le giogaie verso
Larissa. Accortosi di ciò, Cesare divise le sue truppe e ordinò
a una parte delle legioni di rimanere nel campo di Pompeo, ne rimandò
una
parte nel proprio accampamento, condusse quattro legioni con sé
e per una strada più comoda iniziò a marciare per sbarrare
la strada ai
Pompeiani. Avanzato seimila passi, schierò le truppe a battaglia.
Visto ciò, i Pompeiani si fermarono su un monte, ai piedi del quale
scorreva un fiume. Cesare rivolse parole di incoraggiamento ai soldati
e, sebbene fossero sfiniti dalla fatica continua di tutta la giornata e
ormai si avvicinasse la notte, tuttavia fece isolare con una fortificazione
il fiume dal monte perché di notte i Pompeiani non potessero
rifornirsi di acqua. Compiuta questa operazione, i Pompeiani cominciarono
a trattare la resa mandando ambasciatori. Alcuni esponenti
dell'ordine senatorio, che si erano uniti ai Pompeiani, di notte cercarono
salvezza nella fuga.
<p align="justify">
XCVIII
<p align="justify">Cesare all'alba ordinò a tutti coloro che si erano fermati sul
monte di scendere in pianura dalle alture e consegnare le armi. Eseguirono
l'ordine senza fare opposizione e gettatisi a terra con le mani tese,
in lacrime, chiesero a Cesare salva la vita. Cesare, dopo averli consolati,
ordinò loro di alzarsi e rivolte loro poche parole in merito
alla sua clemenza, perché avessero meno timore, fece a tutti grazia
della vita e
diede ordine ai suoi soldati di non fare violenza a nessuno di essi
e di non portare via nulla di loro appartenenza. Date scrupolosamente
queste disposizioni, ordinò alle altre legioni di raggiungerlo
dall'accampamento e a quelle che aveva condotto con sé di fare ritorno
nel
campo per riposarsi a loro volta; il medesimo giorno giunse a Larissa.
<p align="justify">
XCIX
<p align="justify">In quella battaglia Cesare non lamentò la perdita di più
di duecento soldati, ma perse circa trenta centurioni, uomini valorosi.
Mentre
combatteva valorosamente fu ucciso anche Crastino, che sopra abbiamo
ricordato, colpito in pieno viso da un colpo di spada. E non
aveva detto il falso andando in battaglia. Cesare infatti pensava che
in quella battaglia il valore di Crastino fosse stato straordinario e
riteneva di dovergli, per i suoi meriti, una grandissima riconoscenza.
Sembrava che l'esercito pompeiano avesse contato circa quindicimila
caduti, ma si arresero in più di ventiquattromila (infatti anche
le coorti che erano di guardia nei fortilizi si consegnarono a Silla),
inoltre molti
trovarono rifugio nelle città vicine; dalla battaglia furono
portate a Cesare centottanta insegne militari e nove aquile. L. Domizio
fu ucciso
dai cavalieri mentre fuggiva dall'accampamento verso il monte, quando
ormai le forze gli erano venute meno per la stanchezza.
<p align="justify">
C
<p align="justify">Nel medesimo tempo D. Lelio giunse con la flotta a Brindisi e nel medesimo
modo in cui, come prima dicemmo, operò Libone, occupò
l'isola che fronteggia il porto di Brindisi. Similmente Vatinio, che
era al comando di Brindisi, con imbarcazioni coperte e fornite di
opportuno equipaggiamento attirò le navi di Lelio e catturò,
all'imboccatura del porto, una quinquereme che si era spinta troppo lontano
e
due navi minori, e parimenti, con reparti di cavalleria opportunamente
disposti, cominciò a impedire ai marinai l'approvvigionamento
d'acqua. Ma Lelio, approfittando della stagione abbastanza favorevole
alla navigazione, con navi da carico portava ai suoi acqua da
Corcira e da Durazzo e non veniva distolto dal suo progetto e, prima
di avere avuto notizia della battaglia combattuta in Tessaglia, né
l'ignominiosa perdita delle navi, né la mancanza di ogni cosa
necessaria poterono cacciarlo dal porto e dall'isola.
<p align="justify">
CI
<p align="justify">Quasi nel medesimo tempo Cassio con una flotta di navi siriache, fenicie
e cilicie venne in Sicilia e, dal momento che la flotta di Cesare era
divisa in due parti, una sotto il comando del pretore P. Sulpicio presso
Vibona, l'altra sotto il comando di M. Pomponio presso Messina,
egli si diresse con le sue navi a volo su Messina prima che Pomponio
avesse sentore del suo arrivo. Trovatolo in preda a confusione, senza
alcuna sorveglianza e con le navi non schierate, approfittando di un
vento forte e favorevole, scagliò sulla flotta di Pomponio navi
onerarie
riempite di fiaccole, pece, stoppa e altro materiale incendiario e
bruciò tutte le navi, in tutto trentacinque, di cui venti coperte.
Da tale
avvenimento derivò un timore tanto grande che, sebbene vi fosse
a Messina una legione di presidio, a stento la città fu difesa e,
se nel
medesimo tempo non fossero giunte, tramite cavalieri che facevano regolare
servizio di informazione, notizie della vittoria di Cesare, i più
ritenevano che la città sarebbe stata perduta. Ma la città
poté essere difesa grazie all'opportuno arrivo delle notizie e quindi
Cassio puntò
sulla flotta di Sulpicio a Vibona. Poiché i nostri avevano messo
in secco circa quaranta navi per il medesimo timore, i Pompeiani ricorsero
alla tattica di prima. Cassio, approfittando del vento favorevole spinse
navi da carico allestite per provocare un incendio; e il fuoco
appiccato da un'estremità e dall'altra fece incendiare cinque
navi. E poiché il fuoco per la violenza del vento si estendeva su
di un fronte
troppo vasto, i soldati delle vecchie legioni che, essendo malati,
erano stati lasciati di presidio alle navi, non sopportarono la vergogna;
spontaneamente si imbarcarono, salparono, assalirono la flotta di Cassio
e catturarono due quinqueremi su una delle quali era Cassio. Ma
Cassio fuggì raccolto da una imbarcazione. Furono inoltre prese
due triremi. Non molto tempo dopo si venne a sapere della battaglia
avvenuta in Tessaglia così che la cosa risultò certa
agli stessi Pompeiani; infatti prima di allora si pensava che fossero tutte
invenzioni di
ambasciatori e di amici di Cesare. Venuto a conoscenza del fatto, Cassio
si allontanò con la flotta da quei luoghi.
<p align="justify">
CII
<p align="justify">Cesare, abbandonate tutte le altre cose, giudicò di dovere inseguire
Pompeo in qualunque posto si rifugiasse fuggendo, in modo che non
potesse radunare di nuovo altre truppe e riaprire le ostilità.
E ogni giorno avanzava di tanto quanto era possibile con la cavalleria
e aveva
dato ordine a una legione di tenere dietro a tappe più brevi.
Ad Anfipoli era stato emanato un editto in nome di Pompeo secondo cui tutti
i
giovani di quella provincia, Greci e cittadini romani, dovevano riunirsi
per prestare giuramento militare. Ma non si poteva capire se Pompeo
avesse emanato quell'editto per allontanare i sospetti in modo da nascondere
il più a lungo possibile il proposito di fuga in zone più
lontane
o per tentare, con nuove leve, di conservare la Macedonia, se nessuno
lo avesse attaccato. Egli stesso rimase all'ancora una sola notte e,
chiamati presso di sé gli ospiti di Anfipoli e richiesto del
denaro per le spese necessarie, venuto a conoscenza dell'arrivo di Cesare,
si
allontanò da quel luogo e in pochi giorni giunse a Mitilene.
Fu trattenuto per due giorni dal maltempo e, aggiunte alle sue altre navi
leggere,
si recò in Cilicia e da qui a Cipro. Qui venne a sapere che,
col consenso di tutti gli abitanti di Antiochia e dei cittadini romani
che lì
facevano commercio, erano state prese le armi per impedirgli l'accesso
alla città e che erano stati inviati ambasciatori a coloro che si
diceva
si fossero rifugiati nelle regioni vicine perché non venissero
ad Antiochia; se lo avessero fatto, avrebbero corso grande pericolo di
vita.
Questa medesima cosa era accaduta a Rodi a L. Lentulo, che l'anno precedente
era stato console, all'ex console P. Lentulo e ad alcuni
altri. Essi, avendo seguito nella fuga Pompeo ed essendo giunti sull'isola,
non erano stati accolti né nella città né nel porto
e, quando fu loro
notificato da legati l'ordine di allontanarsi da quei luoghi, pur contro
la loro volontà presero il largo. E ormai la notizia dell'arrivo
di Cesare
era arrivata fino a quelle città.
<p align="justify">
CIII
<p align="justify">Pompeo, venuto a conoscenza di questi fatti, abbandonato il piano di
raggiungere la Siria, preso del denaro dagli appaltatori e chiestone
altro a prestito ad alcuni privati, caricata sulle navi una grande
quantità di bronzo per uso militare, armati duemila uomini, in parte
scelti fra i
servi degli appaltatori, in parte raccolti dai mercanti, quelli che
ciascun mercante riteneva idonei a questo scopo, giunse a Pelusio. Qui
vi
era per caso il re Tolomeo, appena fanciullo, che con truppe imponenti
stava combattendo contro la sorella Cleopatra, che pochi mesi
prima aveva scacciata dal regno su istigazione di amici e parenti.
L'accampamento di Cleopatra non distava molto dal suo. Pompeo mandò
legati a Tolomeo per chiedergli, in nome dell'ospitalità e dell'amicizia
del padre, di accoglierlo in Alessandria e proteggerlo nella disgrazia
con le sue forze. Ma gli ambasciatori che erano stati mandati da Pompeo,
portato a termine l'incarico, cominciarono a parlare alquanto
liberamente con i soldati del re e a esortarli a prestare il loro aiuto
a Pompeo e a non abbandonarlo nella sua sorte. Fra quelli vi erano
parecchi ex soldati di Pompeo, dal cui esercito Gabinio li aveva accolti
in Siria e poi condotti in Alessandria e, terminata la guerra, lasciati
presso Tolomeo, padre del fanciullo.
<p align="justify">
CIV
<p align="justify">Allora, venuti a conoscenza di queste cose, gli amici del re che per
la giovane età del fanciullo avevano la reggenza del regno, sia
perché
spinti dal timore, come poi andavano dicendo, che Pompeo, sobillato
l'esercito regio, occupasse Alessandria e l'Egitto, sia per disprezzo
della sorte di Pompeo, infatti in genere nella disgrazia gli amici
diventano nemici, risposero ai messi inviati da Pompeo con apparente
cortesia, invitandolo a venire dal re. Ma, tenuto un consiglio segreto,
inviarono Achilla, prefetto regio, uomo di singolare audacia, e L.
Settimio, tribuno militare, a ucciderlo. Pompeo, avvicinato in modo
cortese da costoro e incoraggiato da un certo rapporto di confidenza
con Settimio, poiché durante la guerra piratica costui aveva
guidato un reparto del suo esercito, salì con pochi dei suoi su
una piccola nave;
qui viene ucciso da Achilla e da Settimio. Parimenti L. Lentulo viene
fatto catturare dal re e ucciso in carcere.
<p align="justify">
CV
<p align="justify">Cesare, giunto in Asia, scopriva che Tito Ampio aveva tentato di portare
via il tesoro dal tempio di Diana a Efeso e che per questo motivo
aveva chiamato tutti i senatori dalla provincia per averli a testimoni
sulla somma di denaro, ma che era fuggito perché disturbato dall'arrivo
di Cesare. E così in due momenti diversi Cesare venne in soccorso
del tesoro di Efeso ... Parimenti, calcolando i giorni a ritroso, si era
notato che nel giorno in cui Cesare aveva vinto, nel tempio di Minerva
a Elide, una statua della Vittoria, posta proprio davanti a quella di
Minerva e rivolta fino a quel momento verso di essa, si era girata
verso le porte e la soglia del tempio. Nel medesimo giorno ad Antiochia,
in Siria, due volte si udì il clamore dell'esercito e un suono
di trombe tanto forte da fare accorrere da ogni parte i cittadini armati
sulle mura.
La stessa cosa avvenne a Tolemaide. A Pergamo, nei recessi e nelle
zone segrete del tempio, dove non è lecito l'accesso tranne che
ai
sacerdoti, e che i Greci chiamano adyta, risuonarono i timpani. Similmente
a Tralli, nel tempio della Vittoria, dove avevano consacrato una
statua di Cesare, veniva mostrata una palma spuntata in quei giorni
dal pavimento fra le giunture delle pietre.
<p align="justify">
CVI
<p align="justify">Cesare, trattenutosi pochi giorni in Asia, avendo udito che Pompeo era
stato visto a Cipro, congetturando che si dirigesse in Egitto, date le
sue relazioni con questo regno e per le comodità che esso offriva,
con una legione alla quale aveva dato ordine di seguirlo dalla Tessaglia,
e
con un'altra che aveva fatto condurre dall'Acaia dal luogotenente Q.
Fufio, con ottocento cavalieri e con dieci navi da guerra di Rodi e
poche altre dell'Asia, giunse ad Alessandria. Queste legioni erano
formate da tremiladuecento soldati; gli altri, fiaccati dalle ferite sofferte
nelle battaglie e dalla fatica e dalla lunghezza del viaggio, non poterono
seguirlo. Ma Cesare, confidando nella fama delle imprese compiute,
non aveva esitato a partire sia pure con poche forze, giudicando che
ogni luogo sarebbe risultato ugualmente sicuro. Ad Alessandria venne
a sapere della morte di Pompeo e qui, appena sceso dalla nave, udì
le grida dei soldati che il re aveva lasciato di presidio nella città,
e vide
che una moltitudine di gente gli veniva incontro ostilmente, poiché
i fasci lo precedevano. Tutta la gente andava dicendo che la regia maestà
veniva lesa da tale fatto. Sedato questo tumulto, nei giorni seguenti
vi furono numerose sedizioni originate da assembramenti di persone e
parecchi soldati furono uccisi per le strade, in ogni parte della città.
<p align="justify">
CVII
<p align="justify">In considerazione di questi fatti, Cesare diede ordine che venissero
trasferite dall'Asia altre legioni, che egli aveva formato con soldati
pompeiani. Egli stesso infatti era trattenuto forzatamente dai venti
etesii, che soffiano contrari per chi salpa da Alessandria. Frattanto,
giudicando che era di pertinenza del popolo romano e sua, in quanto
console, dirimere le controversie fra Tolomeo e sua sorella e che
tanto più la cosa lo riguardava poiché nel precedente
consolato aveva fatto, per legge e per decreto del senato, un'alleanza
con Tolomeo
padre, fece sapere che era di suo gradimento che il re Tolomeo e sua
sorella Cleopatra sciogliessero gli eserciti che avevano e ponessero
fine alle dispute davanti a lui, secondo le vie legali, piuttosto che
tra loro con le armi.
<p align="justify">
CVIII
<p align="justify">A causa della giovane età del fanciullo un eunuco di nome Potino,
suo pedagogo, era reggente del regno. Egli, in un primo momento,
cominciò a lamentarsi fra i suoi e a provare indignazione che
un re fosse chiamato a difendersi; successivamente, trovati fra gli amici
del re
alcuni pronti ad aiutarlo nei suoi piani, fece venire di nascosto da
Pelusio ad Alessandria l'esercito e mise a capo di tutte le milizie lo
stesso
Achilla di cui abbiamo fatto cenno. Lo istigò e inorgoglì
con promesse sue e del re e gli fece sapere il suo piano per mezzo di lettere
e
ambasciatori. Nel testamento di Tolomeo padre erano stati indicati
come eredi il maggiore dei due figli e la più anziana delle due
figlie. Nel
medesimo testamento, in nome degli dei e dei patti stipulati con Roma,
Tolomeo chiamava a testimone il popolo romano perché venissero
rispettate queste disposizioni. Una copia del testamento era stata
portata a Roma per mezzo di suoi ambasciatori perché venisse depositata
nell'erario (questa copia non poté essere depositata nell'erario
a causa dei rivolgimenti politici e rimase presso Pompeo), una seconda
copia uguale era stata lasciata ad Alessandria e, siglata col sigillo,
era stata pubblicata.
<p align="justify">
CIX
<p align="justify">Mentre davanti a Cesare vengono trattate tali questioni, poiché
egli vuole sopra tutto, in qualità di arbitro e amico comune, dirimere
le
controversie dei sovrani, all'improvviso giunge la notizia che l'esercito
regio e tutta la cavalleria si dirigono su Alessandria. Le milizie di
Cesare non erano affatto tali per numero che si potesse contare su
di esse nel caso si fosse dovuto combattere fuori della città. Non
gli
rimaneva che restare sulle sue posizioni nella città e tentare
di conoscere il piano di Achilla. Tuttavia diede ordine ai soldati di stare
in armi
ed esortò il re a inviare ad Achilla ambasciatori scelti fra
le persone più autorevoli tra i suoi familiari e a manifestargli
il proprio volere. Dal
re furono inviati Dioscoride e Serapione, che erano stati entrambi
ambasciatori a Roma e avevano avuto grande autorità presso Tolomeo
padre. Giunsero presso Achilla ed egli, quando arrivarono al suo cospetto,
prima di ascoltarli e di conoscere per quale motivo fossero stati
inviati, ordinò di catturarli e ucciderli. Uno di essi fu ferito
e, preso dai suoi, fu portato via come se fosse morto, l'altro fu ucciso.
Dopo
questi fatti, Cesare fece in modo di avere in suo potere il re, ritenendo
che il nome del re avesse grande autorità presso i sudditi, perché
sembrasse che la guerra era stata intrapresa non per iniziativa del
re, ma per decisione di pochi cittadini privati, per giunta avventurieri.
<p align="justify">
CX
<p align="justify">Le truppe che erano con Achilla erano tali da non apparire disprezzabili
né per numero né per qualità né per esperienza
militare. Aveva
infatti in armi ventimila uomini. Queste truppe erano formate con soldati
di Gabinio, ormai avvezzi alla vita licenziosa di Alessandria e
dimentichi del nome e della disciplina del popolo romano, che colà
avevano preso moglie e la maggior parte dei quali aveva avuto figli. A
questi si aggiungevano ladroni e assassini raccolti in Siria, nella
provincia della Cilicia e nelle regioni vicine. Si erano inoltre radunati
e
arruolati molti condannati a morte ed esuli. Per tutti i nostri schiavi
fuggitivi Alessandria rappresentava un sicuro rifugio e una sicura
condizione di vita purché si arruolassero nell'esercito. Se
qualcuno di essi veniva ripreso dal suo padrone, i soldati, per accordo
unanime,
glielo portavano via, poiché essi stessi, dal momento che erano
nella stessa situazione di colpa, difendevano i loro compagni dalla violenza
come se fosse un pericolo loro. Costoro, secondo una vecchia consuetudine
dell'esercito alessandrino, erano soliti chiedere la morte degli
amici del re, saccheggiare i beni dei ricchi, assediare la casa del
re per avere un aumento di stipendio, scacciare alcuni dal regno, chiamarvi
altri. Vi erano inoltre duemila cavalieri. Tutti costoro erano diventati
veterani attraverso le numerose guerre di Alessandria, avevano rimesso
sul trono Tolomeo padre, avevano ucciso i due figli di Bibulo, avevano
condotto guerre contro gli Egiziani. Da ciò derivava la loro
esperienza militare.
<p align="justify">
CXI
<p align="justify">Confidando su tali milizie e disprezzando l'esiguo numero dei soldati
di Cesare, Achilla occupava Alessandria, tranne quella parte della città
che era in mano a Cesare a ai suoi soldati. Con un primo assalto tentò
di fare irruzione nella casa di Cesare, ma questi sostenne il suo
attacco grazie a delle coorti disposte lungo le vie. E nel medesimo
tempo si combatté presso il porto e questo fu il combattimento di
gran
lunga più pesante. Contemporaneamente, divisesi le forze in
drappelli, si combatteva anche in parecchie vie e i nemici con un gran
numero
di soldati tentavano di impadronirsi delle navi da guerra. Fra queste
ve ne erano cinquanta mandate in aiuto a Pompeo, che, terminata la
guerra in Tessaglia, erano tornate a casa, tutte quadriremi e quinqueremi
allestite e completamente equipaggiate per la navigazione; oltre a
queste ve ne erano ventidue, tutte coperte, che erano solite stare
di presidio ad Alessandria. Se i nemici se ne fossero impadroniti, una
volta sottratta a Cesare la flotta, sarebbero stati padroni del porto
e di tutto il mare e avrebbero impedito a Cesare i vettovagliamenti e
l'arrivo di aiuti. E così si combatté con tanto accanimento
quanto era dovuto, vedendo nella lotta gli uni una veloce vittoria, gli
altri la chiave
della loro salvezza. Ma Cesare ebbe la meglio e incendiò tutte
quelle navi e le rimanenti che erano nei bacini, poiché con poche
truppe non
era possibile la difesa di uno spazio così ampio, e subito sbarcò
i soldati presso Faro.
<p align="justify">
CXII
<p align="justify">Il Faro è sull'isola una torre di grande altezza, di mirabile
costruzione; essa trae il proprio nome dall'isola. Quest'isola, posta di
fronte ad
Alessandria, ne crea il porto; ma i primi re gettarono in mare un molo
lungo novecento passi che, con un angusto passaggio, la unisce quasi
come un ponte, alla città. In quest'isola vi sono abitazioni
di Egiziani e un quartiere grande come una città; e qualunque nave,
ovunque, per
inesperienza o per burrasca si allontana un poco dalla rotta, viene
di solito depredata piratescamente. Inoltre nessuna nave può entrare
in
porto, a causa della stretta imboccatura, contro la volontà
degli occupanti di Faro. E Cesare, temendo ciò, mentre i nemici
erano impegnati
nella battaglia, fatti sbarcare i soldati, si impossessò di
Faro e vi pose un presidio. E per conseguenza di ciò si garantì
in sicurezza l'afflusso
per mare di frumento e rinforzi. Mandò infatti richieste di
aiuto attorno, per tutte le province vicine. Nelle altre parti della città
si combatté in
modo che ci si ritirò alla pari e nessuno dei due contendenti
fu ricacciato (causa di ciò fu l'angustia del luogo); pochi uomini
furono uccisi da
entrambe le parti; Cesare si impadronì dei punti strategici
e di notte li fortificò. In quella zona della città vi era
una piccola parte della reggia,
che egli aveva subito occupato per abitarvi, e il teatro, collegato
alla reggia, che fungeva da rocca e aveva un accesso al porto e ai cantieri
navali del re. Nei giorni successivi potenziò queste fortificazioni,
perché, avendole di fronte, gli servissero da mura e non fosse costretto
a
combattere contro la sua volontà. Frattanto la figlia minore
del re Tolomeo, nella speranza del possesso del regno vacante, lasciò
la reggia
rifugiandosi da Achilla e incominciò a dirigere la guerra insieme
a lui. Ma in breve tempo sorse tra loro una contesa sul potere supremo
e
ciò fece sì che le elargizioni ai soldati fossero aumentate;
ciascuno cercava infatti di conquistarsi il loro favore con grandi profusioni
di
denaro. Mentre presso i nemici accadeva ciò, Potino [tutore
del fanciullo e reggente del regno, che si trovava nel quartiere occupato
da
Cesare] mandava ambasciatori ad Achilla esortandolo a non desistere
dall'impresa e a non perdersi d'animo; i suoi messaggeri furono
denunziati e catturati ed egli fu ucciso. [Questi furono gli inizi
della guerra alessandrina].


 </span>
</div>

</body>
</html>
